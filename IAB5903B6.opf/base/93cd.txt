dang po/ rgya gar gyi rgyal rabs skor/gnyis pa/ sham bha la'i rgyal rabs skor/gsum pa/ bod kyi rgyal rabs skor/bzhi pa/ rgya nag dang hor gyi rgyal rabs skor/lnga pa/ bod du
rgya hor gyi lung byung tshul skor/

// rgyal rabs 'phrul gyi lde mig gam deb ther dmar po'am deb gsar ma zhes bya ba bzhugs so/ // /rgyal rabs 'phrul gyi lde mig ces bya ba'i deb ther gsar ma/ bcom ldan 'das
de bzhin gshegs pa dgra bcom pa yang dag par rdzogs pa'i sangs rgyas khrims gnyis kyi bdag po la phyag 'tshal lo/ /mkhyen gnyis gser gyi 'khor lo yis/ /'jig rten gsum la
dbang bsgyur zhing / /phas rgol bdud bzhi las rgyal ba/ /kun mkhyen chos kyi rgyal por 'dud/ /lo rgyus nor bu'i dkor mdzod nyid/ /legs par phye nas lugs gnyis kyi/ /lo rgyus
smra 'dod mtha' dag la/ /rgyal rabs 'phrul gyi lde mig byin/ /de la 'dir sa chen po skyong ba'i rgyal rabs mdo tsam brjod na lnga ste/ rgya gar gyi rgyal rabs/sham bha
la'i rgyal rabs/ bod kyi rgyal rabs/ rgya nag dang hor gyi rgyal rabs/ bod du rgya hor gyi lung byung tshul lo/ /

mang pos bkur dang 'od mdzes dang / /dge ba dge mchog gso sbyong 'phags/ /bskal pa dang po'i rgyal po lnga/ /nga las nu dang 'od mdzes dang / /nyer mdzes mdzes ldan nyer mdzes
ldan/ /'khor los bsgyur ba'i rgyal po lnga/ /zhes pa ltar gyi dang po drug ni 'chags bskal gyi dus su byung la/ nyer mdzes ldan gyi bu bzang po nas ming smos sum cu/
de rjes rgyal po brgya tham pa yul gru 'dzin du byung / de nas rgyal po lnga khri bzhi stong yul dmag gis mi tshugs par/de nas rgyal po drug khri sum stong yul wA rA Na sIr/
de nas rgyal po brgyad khri bzhi stong yul ka pi lar/ de nas rgyal po sum khri nyis stong yul glang po'i grong / de nas rgyal po lnga stong yul rdo 'jog de nas rgyal
po sum khri nyis stong grong khyer brang gi nyal bar/ de nas rgyal po sum khri nyis stong grong khyer ma rgyal ba las rgyal bar/ de nas sum khri nyis stong grong khyer kan
tya kusdzar/ de nas khri brgyad stong grong khyer tsa ma par/de nas nyis khri lnga stong grong khyer ta la'i phreng bar/ de nas khri nyis stong grong khyer ma lir/ de nas
khri brgyad stong ba so'i grong du/ de nas nyis khri lnga stong rgyal po'i khab/ de nas nyis khri wA rA Na sIr/ de nas brgyad

khri bzhi stong rtswa can/ de nas 'bum wA rA Na sIr/ de nas 'bum yul dmag gis mi tshugs par/ de nas 'bum phrag gcig dang brgyad khri brgyad stong yul mi thi lar/ de nas ming
smos pa zhe dgu/ de nas bdun khri bdun stong grong khyer kun snang du/ de nas brgya tham pa yul wA rA Na sIr byung ba'i tha ma rgyal po kri kri/ de'i bu legs skyes/ yab
sras 'di gnyis kyi ring la sangs rgyas 'od srung 'jig rten du byon/ de nas brgya tham pa yul gru 'dzin du byung ba'i tha ma rgyal po rna ba can/ de la bu gau ta ma dang
/ ba ra dhwa dzA gnyis byung ba'i dang po rab tu byung zhing / phyi ma rgyal sar bton pa bu med par 'das/ snga ma'i khu ba khrag dang 'dres pa'i gong bu las khye'u gnyis
pa bur shing gi gseb tu bzhag pas bu ram shing pa dang / nyi ma'i gnyen zhes zer/ phu'o rgyal sar bton pa bu med par 'das nas/ nu'o rgyal sar bskos pa bu ram shing pa zhes
grags/ de'i rgyud la rgyal po brgya tham pa yul gru 'dzin du byung ba'i tha ma bu ram shing pa 'phags skyes po/ de la bu skar mda' gdong /lag sna/ glang po 'dul/ rkang
gdub can te bzhi byung / yum btsun mo 'das nas rgyal po gzhan zhig gi sras mo khab tu bzhes pa la sras gcig 'khrungs pa rgyal sar bton te ming rgyal srid dga' zhes btags/
phu'o bzhi sring mo dang bcas pa chu bo?po skal ldan shing rta'i 'gram du bcug pa/ming sring rnams lhan cig tu 'dus nas bu mang du byung ba la shAkya zhes zer/rgyal srid
dga' bu med par 'das nas/ spyugs pa'i sras bzhi rim gyis rgyal sar bton pa snga ma gsum la bu med / rkang gdub can gyi bu gnas

'jog de'i rjes su rgyal po lnga khri lnga stong grong khyer ser skyar byung ba'i tha ma rgyal po shing rta bcu pa sogs ming smos bcu gnyis kyi mtha' ma rgyal po gzhu tan/ de
la bu seng ge 'gram dang seng ge sgra gnyis/ dang po la zas gtsang / zas dkar/ bre'o zas/ bdud rtsi zas dang bzhi/ zas gtsang la sras bcom ldan 'das dang cung dga' tho
gnyis te/ mi rnams tshe lo brgya pa'i dus yin/ zas dkar la bu rgyal ba dang bzang ldan/bre bobre'o zas la ming chen dang ma 'gags pa/ bdud rtsi zas la kun dga' bo dang lha
byin/ bcom ldan 'das la sras sgra gcan 'dzin te/ 'di nas mang pos bkur ba'i rgyal rgyud chad par byed de/ shAkya chen po'i gdung rabs la dgong sa pa'o/ /bsdoms na mang
pos bkur ba nas zas gtsang yan la rgyal po sa ya gcig dang chig 'bum nyis khri chig stong lnga brgya bcu bzhi yod/ 'jig rten gdags pa dang rgyu gdags par 'di dang mi 'dra
tsam bshad cing / dpal ldan bla ma'i chos 'byung me long mar ni 'khor bsgyur mtha' ma nyer mdzes ldan gyi bu rgyal po mchog sbyin/'di'i skabs su mi rnams tshe lo bzhi khri
pa'i dus dang / sangs rgyas 'khor ba 'jig 'jig rten du byon/ de nas rgyal rabs sum brgya lhag tsam na rgyal po btsun dha bya ba byung / 'di'i skabs su mi rnams tshe lo
sum khri pa'i dus dang / sangs rgyas gser thub 'jig rten du byon/ de nas rgyal rabs sum brgya'i mthar rgyal po ratna chen po/ de'i bu rgyal po kri kri/'di'i skabs su mi
rnams tshe lo nyis khri pa'i dus dang / sangs rgyas 'od srung 'jig rten du byon/ de nas rgyal rabs nyis brgya na rgyal po rna ba

can/ de'i bu gau ta ma dang / ba ra dhwa dzA/ dang po'i bu bu ram shing pa/ de nas rgyal rabs brgya tham pa'i tha ma 'phags skyes po/ de nas rgyal rabs lnga bcu tsam na rgyal
po shing rta bcu pa/ de la bu shAkya chen po/shAkya li tsa byi/ shAkya ri brag pa ste gsum byung / dang po nas brgyud pa la bcom ldan 'das dang sgra gcan 'dzin gnyis/
ri brag pa nas brgyud pa la bod kyi rgyal po rnams byung zhes bshad/ cung zang dpyad na/ 'khor bsgyur tha ma nas zas gtsang yan gyi rgyal po'i grangs mdzad pa ha cang nyungs
pa'i skyon dang bcas par mngon te/ phal cher lung gzhan dang mi mthun zhing / chos 'byung rang du mang pos bkur ba nas sgra gcan 'dzin gyi bar la gdung rabs sa ya gcig
dang 'bum khri lnga brgya byung ba 'dul ba'i lugs su gsungs pa dang ma 'grig pa'o/ /ji skad smras pa de tsam du zad kyi/ gzhan rgyal po gsal rgyal/ gzugs can snying po/
shar pa/gtum po rab snang ste bcom ldan 'das dang nyin gcig la 'khrungs pa'i rgyal po bzhi'i gdung rabs dang / kha che dang bal po'i rgyal po rim par brgyud pa'i gtam su
la yang yod par mi snang la/ de bzhin du sangs rgyas kyi lung bstan pa'i chos rgyal mya ngan med yab sras nas brgyud pa'i gdung rabs 'di byon gyi yi ge'ang ma mthong / skabs
shig tu bran mo zhig la shing gi lha zhig gi bu byung ba phas nor bu byin pas sa la dbang bsgyur ba'i rgyal por gyur te go pa la zhes grags so/ /'dis nA lendra'i gtsug
lag khang bzhengs/ de'i btsun mo la klu'i rgyal po zhig gi bu byung ba la/rgyal po dpal ldan chos skyong du grags te/ 'dis o tan ta pu ri'i gtsug

lag khang dang / bri ka ma la shI la'i gtsug lag khang bzhengs/ de la sras rgyal po dang paNDi ta dang grub thob dang sdig spyod kyi rgyal po ste bzhi byung ba'i phyi ma la
bu dAe wa pA la/ de'i sras rgyal po sa skyong / 'dis slob dpon seng ge bzang pos sher phyogs kyi 'grel pa rnams brtsams pa'i sbyin bdag mdzad par grags na'ang brgyad stong
'grel chen rang du ni dpal ldan chos skyong gis mdzad par bshad do//sham bha la'i rgyal rabs bshad pa ni/ dus 'khor rtsa rgyud las/zla ba lha dbang gzi brjid can/ /zla
bas byin dang lha dbang phyug /sna tshogs gzugs dang lha dbang ldan/ /grags pa rigs ldan rigs kyang ste/ /de nas rigs ldan padma dkar/ /bzang po rigs ldan gsum pa ste/ /de
bzhin bzhi pa rnam rgyal lo/ /bshes gnyen bzang po phyag dmar dang / /bdun pa khyab 'jug sbas pa'o/ /nyi ma grags dang shin tu bzang / /rgya mtsho rnam rgyal rgyal ka
dang / /rigs ldan nyi ma bcu gnyis pa/ /

sna chogs gzugs dang zla ba'i 'od/ /mtha' yas dang ni sa skyong dang / /dpal skyong seng ge rnam par gnon/ /stobs po che dang ma 'gags pa/ /mi yi seng ge dbang phyug che/ /mtha'
yas rnam rgyal rigs ldan dang / /grags pa rigs ldan de nas slar/ /de sras 'khor lo chen po can/ /rigs ldan drag po 'byung 'gyur te/ /smra mkhas rta mchog ting 'dzin
gyis/ /kla klo'i chos ni mthar byed pa'o/ /zhes rgyal po zla ba bzang po nas lha dbang la sogs pa'i chos rgyal drug dang / grags pa la sogs pa'i rigs ldan nyi shu rtsa lnga
lung bstan/ de yang ston pa zil gnon gyi lo me pho rta la sku 'khrungs nas/ so lnga pa dpa' bo lcags 'brug gi lo la sangs rgyas/ lo phyi ma lcags sbrul gyi nag pa zla
ba'i nya nas bzung ste/rgyal po zla ba bzang po 'khor sham bha la'i grong khyer bye ba phrag dgu bcu rtsa drug gi rgyal phran dang bcas pa la dpal ldan 'bras spungs kyi
mchod rten chen por spyir rnal 'byor bla med kyi rgyud thams cad/ khyad par dpal dus kyi 'khor lo'i rgyud stong phrag bcu gnyis pa gsungs pa ni/ rtsa rgyud las/de nas sham
bha lar grags nas/ /

phyag na rdo rje'i sprul pa ni/ /mi bdag zla bzang rdzu 'phrul gyis/ /rang nyid dpal ldan chos dbyings byon/ /zhes dang / rgyud phyi mar/ dpal ldan 'bras spungs chos kyi dbyings
su stobs bcu pa yis sangs rgyas pa yi rgyud rnams mtha' dag bstan/ zhes dang /mdor bsdus dang po'i 'grel pa a tsa la garbhas mdzad pa las/ sngon sham bha la'i yul nas
rang nyid 'ongs te/ zla ba bzang po nyi ma'i 'od kyis lha mo rnam par rgyal ma'i mngal nas byung ba/ phyag na rdo rje'i sprul pa'i sku grong khyer bye ba phrag dgu bcu
rtsa drug na gnas pa'i rgyal po rnams kyi rjes su bgrod bzhin pas dpal ldan 'bras spungs su dpal dus kyi 'khor lo'i rgyud bstan pa'i ched du dang / sems can mtha' dag gi
nye ba'i skal ba dang ldan pa nyid mthong nas 'jig rten pa dang 'jig rten las 'das pa'i dngos grub sgrub pa'i don du gsol ba btab pa ni/ zhes gsungs pa rnams las shes so/
/rgyal po des rtsa ba'i rgyud bsdus shing / 'grel pa stong phrag drug cu pa mdzad nas sham bha lar mi rnams la bstan/ dus kyi 'khor lo'i gzhal yas khang rin po che las
grub pa bzhengs te/ lo gcig nas mya ngan las 'das/ 'o na TIka chen de nyid snang bar ston pa sna tshogs kyi lo chu pho rta la sangs rgyas par gsungs pa dang mi mthun no snyam
na/ skyon med pa ni TIka chen du ston pa'i 'khrungs lo gsungs zin la mi gsal yang /don du me rta yin par rjes 'brangs kyi mkhas pa phal mo che bzhed cing /dgung lo so
lnga pa la sangs rgyas pa mdo sngags kyi gsung rab spyi 'grel las

'byung bas lcags 'brug dang 'grig gi/ chu rta dang sbyar na TIka chen rang du ston pa sangs rgyas pa'i phyi lo nas/ gya gcig pa mya ngan las 'das pa'i bar lo grangs bzhi bcu
rtsa drug yod par gsungs pa dang yang 'gal bas bsam par bya da gos la/ pad dkar zhal lung pa lcags sprel la 'khrungs nas/ gya gcig par lcags 'brug la rtsa rgyud gsungs
par 'chad kyang TIka chen dang mi mthun no/ / zla bzang gi rjes su lha dbang la sogs pa'i chos rgyal drug gis lo brgya brgyar rtsa rgyud bstan cing / rigs ldan grags pa ni
rtsa rgyud las/ lo 'di nas ni drug brgya'i los/ / drang srong nams ni smin don du/ / 'jam dbyangs mi bdag grags pa ni/ /sham bha la zhes bya bar 'byung / /zhes dang / lo
'di nas ni drugbrgya'i lo yis gsal bar mi bdag grags pa sham bha la zhes bya bar 'byung / zhes 'byung ba nyid kyis rtsa rgyud bstan pa nas lo drug brgya'i dus su byung
/ 'o na mchog mi 'gyur gyi mdor bsdus su 'jam dpal dbyangs kyang nga mya ngan las 'das nas lo drug brgya na sham bha la'i yul du shAkya'i rigs la lha mo rnam par rgyal ma'i
mngal nas lha'i dbang ldan gyi sras rigs ldan grags pa zhes bya ba 'byung bar 'gyur ro/ /zhes 'byung bas rtsa rgyud bstan pa'i lo dang mya ngan las 'das pa'i lo gnyis
gcig tu khas blang ngam zhe na/ mi 'thad pa sngar bshad pas shes la/ nga mya ngan las 'das nas zhes pa'i skad dod rgya dpe rnying pa 'ga' zhig la mi 'byung bas/ de yod pa'i
rgya dpe ma dag pa yin zhes dus 'khor ba snga ma jo nang pakha cig gsung ba ltar 'dod do/ /rigs ldan 'di sku tshe lo brgyar

bzhugs pa phal cher rtsa rgyud bstan cing / mjug tu bsdus pa'i rgyud me tog 'phreng 'dzin gyi tshigs bcad sum cu pa rtsa ba'i rgyud las btus pa mdzad/ de'i sras rigs ldan padma
da kar pos lo brgya'i ring la bsdus rgyud bstan cing / 'grel chen dri med 'od stong phrag bcu gnyis pa mdzad/de'i sras rigs ldan bzang po nas shin tu bzang po'i bar
bdun gyis kyang lo brgya brgyar bsdus rgyud bstan/ grags pa mya ngan las 'das nas lo brgyad brgya song ba na rigs ldan shin tu bzang po 'das shing / rgya mtsho rnam rgyal
rgyal sar byon/ de'i tshe rgya gar gyi yul phran ma gha ngha'i yul du kla klo'i chos zhugs pa yin pa ni/ rtsa rgyud las/ de nas klu yi lo brgya rnams kyis nges par ma gha
ngha'i yul du kla klo'i chos dag 'jug ces dang /rigs ldan rigs kyi nang nas lag pas bsgyur ba'i dus kyi bu dang tsha bo dag ni 'das gyur pa/ de'i dus su nges par ma gha
ngha'i yul du kla klo'i chos dag 'jug ces gsungs pa rnams las shes/ kla klo'i gnas tshad kyang rtsa rgyud las/ de ltar dum bu thams cad du yang dus bzhi'i dus su kla klo'i
chos ni rab tu 'jug pa ste/ lo ni brgya dang brgya phrag gcig tu nges par gnas te de nas kla klo'i chos ni nyams pa'o/ /zhes 'byung ba ltar lo grangs stong brgyad brgya
yin zhing / kla klo 'joms pa po 'jam dbyangs grags pa'i sprul pa rigs ldan drag po yin pa ni/ rgyud phyi ma las/ de la bco brgyad lo yi brgya phrag bsgyur te brgya yi 'phags
pa'i yul gyi ma gha ngha la sogs par/ kla klo rnams kyi grags pa gang dang gang zhig mun can du gyur pa de rnams bdag gi drung phyung ste/ zhes gsungs pas shes/ kla
klo'i

gnas tshad lo grangs stong brgyad brgya zhes pa yang rags rtsis yin gyi zhib tu rtsis na stong brgyad brgya la rigs ldan drag po'i sku tshe'i smad lo lnga bcus dman pa yin
te/ rgyud las/ kla klo'i tshogs ni 'khor gyi skye bo dang bcas rab tu bcad nas mi yi lo ni brgya phyed na/ rigs ldan grub par 'gyur te/ lha yis bkod pa'i pho brang mtho ba
ko la sha yi rgyab tu'o zhes 'byung bas so/ /rags rtsis kyi kla klo'i gnas tshad lo stong brgyad brgya po de ni rgya mtsho rnam rgyal nas drag po'i bar rigs ldan bcu drug
gi sku tshe'i tshad kyi lo grangs su 'gyur la/ rgyal po bcu drug po de'i sku tshe lo brgya brgyar byas pa'i lhag ma gnyis brgya po de ni rgya mtsho rnam rgyal dang rgyal
ka gnyis kyi lo la bsnan par bya ba yin no/ /cha mnyam du bsnan nam snyam na ma yin te/ lhag ma nyis brgya zhes pa ni rags pa tsam yin pas/de la gsum bsres pa'i steng
nas brgyad cu rtsa gnyis rgya mtsho rnam rgyal gyi brgya'i steng du bsnan zhing / brgya dang nyi shu rtsa gcig ni rgyal ka'i lo brgya la bsnan par bya ba yin no/ /rgyal po
gnyis kyi sku tshe'i tshad kyi lo grangs bsdoms pas bzhi brgya dang gsum byung / de la ni me mkha' rgya mtsho'i lo zer zhing / 'di nyid la rtsis gzhi byas nas rab byung
la sogs 'das blo bsre bar gsungs te/ rab byung gi lo ni me mo yos so/ /ji skad bshad pa nyid la brten nas rigs ldan bcu drug gi dang po gnyis kyis chos bstan pa'i lo grangs
mi 'dra ba'i khyad par shes par 'gyur zhing / kla klo zhugs nas lo ji tsam zhig song ba'i grangs kyang rkyong par 'gyur ba ni/'grel chen las/ 'dir byed pa la nges pa
ni de bzhin gshegs pa'i dus

nas lo drug brgya na 'jam dpal gyi dus so/ /de nas lo brgyad brgya na kla klo'i dus so/ /kla klo'i dus de las brgyad cu rtsa gnyis lhag pa'i brgyas dman pa ni rgyal ka gang
gi nyung ngu'i byed pa rnam par sbyong ba rigs ldan rgyal ka'i dus so/ /dus de nyid ni gyed pa la nges par 'gyur te kla klo'i dus so/ /rab byung las sogs mdas pa zhes pa
ni lo drug cu po gang gi dang po rab byung yin pa de ni rab byung la sogs pa ste/ de dag las so sor da lta ba'i lo'i snga ma'i lo ni rab byung las sogs 'das pa'o/ /de gsum
lhag pa'i bzhi brgya la bsres pa ni kla klo'i lor rab tu 'grub par 'gyur ro/ /zhes gsal bar 'byung bas shes so/ /yang 'grel chen las/ kla klo'i dbang po'i lo ni lag pa
gdengs can zla bas dman pa brgyad cu rtsa gnyis lhag pa'i brgya yis dman pa ni lag pa gdengs can zla bas dman pa ste/ sham bha la'i yul du rigs ldan rgyal ka'i dus kyi lo'o/
/zhes me mkha' rgya mtsho'i lo'i steng nas lag pa gdengs can zla bas dman pa'i lhag ma nyis brgya nyer gcig rgyal ka'i lo grangs yin par dngos su gsung pas/ lag pa gdengs
can zla ba ste/ brgya brgyad cu rtsa gnyis rgya mtsho rnam rgyal gyi lo grangs su don gyis 'grub pa ste snga ma gsal du btang ba'o/ /bskal pa la dus bzhi chen po 'byung
ba bzhin du bstan pa la dus bzhi yod la/ de yang snga phyi gnyis te/ snga ma ni ston pas rtsa rgyud bstan pa nas rigs ldan shin bzang gi bar lo stong lnga brgya me mkha'
rgya mtsho'i lo bzhi brgya dang gsum/ ston pa sangs rgyas nas rtsa rgyud gsungs pa'i bar gyi lo gcig rigs ldan nyi ma nas drag po'i sku tshe'i phyed yan chad

la stong lnga bcu ste/ bsdoms pas lo sum stong nyis brgya lnga bcu rtsa lnga byung / de la bzhi char bgos pa'i lo brgyad brgya dang phyed dang bcu bzhi/bzhi cha re dang bcas
pa rdzogs ldan gyi lo dang / de nas de tsam re rim pa bzhin gsum ldan/ gnyis ldan/ rtsod ldan gyi lor 'jog dus bzhi phyi ma ni drag po 'khor lo can gyi kla klo bcom ste/
gling bcu gnyis su sangs rgyas kyi chos 'jog par mdzad pa nas yin zhing / de la lo grangs stong brgyad brgya yod pa'i bzhi brgya dang lnga bcu rtsa bzhi phyi ma 'khor lo
can gyi bstan pa'i rdzogs ldan gyi lo dang / de nas de tsam re rim pa bzhin gsum ldan/ gnyis ldan/ rtsod ldan gyi lor 'jog spyir na dus bzhi snga phyi bsdoms pas lo lnga
stong lnga bcu rtsa lnga byung ba la/ ston pa sangs das nas dgung lo gya gcig pa mya ngan las 'das pa'i bar gyi lo bzhi bcu rtsa drug 'phri ba na/ sangs rgyas mya ngan
las 'das nas lo lnga stong dang dgur bstan pa gnas par grub pas/ mdo sde'i phyogs nas lnga stong gnas par gsungs pa dang / lo dgu'i khyad par las ma byung zhing / de tsam
ni rags rtsis zhib rtsis kyi khog tu 'dus 'ong bas dus 'khor lugs dang / mdo sde'i phyogs gnyis bstan pa'i gnas tshad kyi lo grangs la mi mthun pa med de/ 'o na sngar bstan
pa ji tsam 'das shing / slad du ji tsam lus pa yin zhe na/ de yang ston pa sangs rgyas nas dus 'khor TIka chen brtsams pa'i kun dga'i lo shing stag yan la lo nyis stong
sum brgya bcu gsum song zhing / rigs ldan sa skyong gis chos bstan nas lo brgyad 'das/ de nas deng sang gi rnam 'phyang zhes pa sa pho khyi 'di yan

la lo brgya dang lnga 'gro/ rigs ldan sa skyong 'das shing / dpal skyong gis chos bstan nas lo bcu gsum pa'i steng du slebs/ drag pos kla klo 'joms pa'i bar la lo brgyad brgya
da nga sum cu rtsu bdun yod cing /spyir bstan pa lo nyis stong drug brgya sum cu rtsa bdun slad du yod do/ /sham bha la'i rgyal rabs brjod pa'i zhar la dus 'khor lugs
kyi bstan pa'i rgyal rabs kyang shin tu gsal ba zhig thal lo/ /bod kyi rgyal rabs bshad pa ni/ de yang bod kyi mi rnams thog mar chags tshul la spre'u dang brag srin mo
gnyis 'dus pa las chags pa'i gtam mchis shing / yang rtsod ldan gyi thog ma rgyal po skyabs seng gi bu lngas ru tra dpung tshogs bcom pa'i tshe/ ru shi zhes bya ba'i rgyal
po dpung tshogs dang bcas pa bud med kyi chas su byas te bros nas ri kha ba can gyi nang du bzhugs pa'i rigs las chad pa sogs du ma zhig snang ba dang / lung rnam 'byed
dang dus kyi 'khor lo sogs su'ang bod ces mang du 'byung bas ngo bo bdag cag gi ston pa byon pa'i dus las yul dang mi gnyis ka ches snga bar chags rgya gar dang dus mnyam
du chags par byas na'ang 'gal bamedpa zhig tu snang / rgyal rgyud ni bu ston chos 'byung du gsal rgyal gyi sras lnga tshigs sam/ gzugs can snying po'i bu stobs chung gi
sras lnga tshigs sam/ pad sa la'i rgyal po 'char byed kyi bu skyes bu chen po'i mtshan dang ldan pa zhig byung ba de yin nam zhes bshad de/ gsum ka rje

gnya' khri btsan po yin par mthun/ de yang shAkya'i rigs su gsungs pas snga ma gnyis min par nges la/ phyi ma shAkya'i gdung rabs yin na phyogs 'grig go /de la rje gnya' khi
btsan po nyid kyis yul yar klungs sog khar byon te/ pho brang 'um bu bla mkhar brtsigs pa bod kyi pho brang snga shos su 'dug de nas rim pa bzhi mu khri btsan po/ ding
khri btsan po/ so khri btsan po/ mo khri btsan po/ gdags khri btsan po/sribs khri btsan po ste bdun la gnam gyi khri bdun zer/ rgyal po phyi ma de'i sras gri gum btsan po/
de'i sras pu de gung rgyal dang gnyis la stod kyi steng gnyis zer/ de yang rgyal po gri gum thugs 'khrul te rkyen med par blon po lo ngam dang 'thabs pas blon pos bkrongs
te/ sras sha khri/nya khri/ bya khri gsum kong long spo bo'i yul sogs su phud/ rgyal srid lo ngam gyis bzung ste/ rgyal po'i btsun mo la rta rdzi dang / lha gcig la chung
ma bcol/ de'i tshe rgyal po'i btsun mo la yar lha sham po'i bu gcig byung ba/ ming ru las skyes zhes grags/ de nar son nas lo ngam bsad de/ phu bo gsum 'bod du phyin
pas spo bo'i yul nas sras bya khri gcig pu gdan drangs te/ rgyal sar bton pas pu de gung rgyal du grags/ skumkhar 'phying nga stag rtse brtsigs shing / blon po ni nu'o ru
las skyes kyis byas so/ /rgyal blon 'di dag gi dus su 'jig rten pa rnams zhing la so nam byed pa'i srol dar zhing / bsod nams kyi mthu las dngul zangs lcags gsum yang thon
zer/ chab srid ni bon gyis bskyangs par grags te/ 'di'i dus su mtha' khob ta zig gi yul du skyes pa'i ston pa gshen

rabs kyis zhang zhung gi yul nas bon bsgyur te dar ba byas pa yin 'dugbon rang gi yig tshangs khag cig las ni gnya' khri btsan po'i dus su byung bar yang bshad / de nas rim
pa bzhin a sho legs/ i sho legs/de sho legs/ gu ru legs/ 'brom rje legs/ tho sho legs dang drug la bar gyi legs drug zer/ de nas rim bzhin rgyal bza' rnam zin lde/ lde 'phrul
nam gzhung btsan/ se rnol rnam lde/ se rnol po lde/lde rnol nam/ lde rnol po/ lde rgyal po/ lde sprin btsan dang brgyad la sa'i lde brgyad zer/ de nas rim pa bzhin
khri btsan nam/ khri dgra dpung btsan/ khri thog rje thog btsan dang gsum la 'og gi btsan gsum zer la/ btsan phyi ma'i sras lha tho tho ri gnyan btsan te kun tu bzang po'i
sprul par byed / 'di pa pho brang 'um bu bla mkhar gyi rtser bzhugs pa na/nam mkha' nas mdo za ma tog bkod pa spang skong phyag rgya pa/ gser gyi mchod rten rnams babs
byung ba la/ ming gnyan po gsang bar btags nas mchod pa byas pas lo brgya nyi shu thub cing /mnal?rnal lam du khyod nas gdung rabs lnga na 'di'i don shes pa 'byung / zhes
pa'i lung bstan yang byung zhes grags/ nel pa ni bon po nam mkha' la dga' bas de nas babs zer ba yin gyi/ don la paNDi ta blo sems mtsho dang lo tsA ba li thi ses chos de
rnams khyer 'ongs pa/ rgyal pos yi ge'i tshig don ma go bas chos rnams bzhag nas lo paN phyir log zer te/ blo sems mtsho dang zhi ba mtsho don gcig cing / mkhan pos bod
kyi rgyal rabs dgu'i ring bal por sgug 'dug pas dag pa 'dra zhes deb sngon par 'chad/ de'i sras khri

gnyan bzung btsan/ de'i sras 'brong gnyan lde ru ste/ 'di la btsun mo klu mo zhig yod pa kham zas logs su za zhing lus mdangs dang ldan pa rgyal pos gzigs pa na/ zas bzang
po zhig yod par 'dug dgongs nas/ btsun mo'i lkog tu lde tshab kyis sgo phye bas sbal pa mar khus btsos pa mang po gzigs pas thugs dwogs bzos te snyung du sku mdze byung /
sras dmus long zhig yod pa la yab mes kyi gnyan po gsang ba la mchod pa phul/lha rje bos la mig phye nas rgyal srid bzung zhes zhal chems gsungs nas yab yum ba/nyis ka gson
por bang sor zhugs/ sras kyis yab kyi gsung ba bzhin byas pas spyan bye ste/ stag ri la gnyan 'gro ba gzigs pas/ rgyal po stag ri gnyan gzigs zhes grags/ de'i sras gnam
ri srong btsan te/'di'i dus su byang nas tsha rnyed cing / rgya nas rtsis dang sman sogs byung /'di'i sras srong btsan sgam po ste/ 'di ni sangs rgyas mya ngan las 'das
nas lo stong bzhi brgya zhe dgu 'das pa'i me mo glang gi lo la yar snon sbra stod tshal du pho brang byams pa mi 'gyur gling zhes bya bar sku 'khrungs/bla ma 'phags pa'i
shes bya rab gsal du/ sangs rgyas mya ngan las 'das nas lo nyis stong na rje gnya' khri btsan po dang / de nas lnga brgya na lha tho tho ri gnyan btsan 'khrungs par gsungs
pa ni 'das lo shin tu mang ba'i phyogs yin pas 'di dang sgrig mi dgos so/ /dgung lo bcu gsum pa la yab 'das nas rgyal sar byon/ bzhugs gnas pho brang ni dmar po rir mdzad/
rgyal po 'di la spyir blon po bsam gyis mi khyab kyang / mchog tu gyur pa 'phrul gyi sna chen rin yar klungs pabzang / thon mi sam

bho Ta/stod lung ram pa bamgar stong btsan/'bri gung pa'bri se ru gong ston/nyang ser banyang khri bzang rnams yin/ thon mi rgya gar du brdzangs pa bram ze li byin dang paNDi
ta lha rigs pa'i seng ge las yi ge dang sgra'i bstan bcos bcas bslabs/ bod du byon te rgya yig lnga bcu bod yig sum cur gtan la phab/ rgyal po la yi ge phul zhing blon
po rnams la'ang bslabs/ mdo sde dkon mchog sprin bsgyur ba dang /thon mis mdo rdzi'i sgra mdo la sogs pa rtsom pa mang du mdzad pas/ bod la bka' drin shin tu che/ nyid kyi
zhal nas kyang / yul mtha' khob bod kyi rgyal khams 'dir/ /mi mkhas pa slebs pa'i snga ma yin/ /nga mun pa sel ba'i sgron me yin/ /rje rgyal po nyi zla'i tshul du bzhugs/
/grogs blon po'i khrod na nga tsam med / /bod kha ba can pa'i mi rnams la/ /nga thon mi drin du mi che 'am/ /gsungs te thugs mad do/ /rgyal pos dgung lo bcu drug bzhes
pa na na blon po rnams mngags te/ bal po'i rgyal po 'od zer go cha'i sras mo khri btsun btsun mo bkug pa'i skal rdzongs su/jo bo mi bskyod rdo rje/ byams pa chos 'khor/
tsan dan sgrol ma/ bai DUrya'i lhung bzed rnams byung ste/ bod du sangs rgyas kyi bstan pa 'byung ba'i rten 'brel gyi mgo tshugs par snang / da gung lo bco brgyad bzhes
pa na/ mgar la sogs pa'i blon po rta pa brgya tham pa mngags te/ rgya nag gi rgyal po seng ge btsan po'i sras mo lha gcig 'un shing kong jo slong du btang ba pho brang zim
shing du slebs pa'i tshe/ rgyal pos bskur ba'i skyes rnams phul te/ lha gcig gnang dgos pa'i rgyu mtshan zhus pa na/ rgya nag

rgyal po blon 'bangs dang bcas pa shin tu ma dgyes na'ang / cung zad rdzus nas/ khyed bod kyi rgyal po la dge ba bcu'i khrims 'cha' ba dang /gtsug lag khang rtsig pa dang /
'dod yon lnga la longs spyod nus pa yod dam/ yod na bu mo ster bas dris shog zer/ de la mgar gyis 'phrin re skyes bar rgya bod bar du phyin na lha gcig lon pa'i dus mi 'ong
/ de'i las su shog dril gsum po 'di rgyal po bskur ba yin zhes rim gyis phul ba'i nang na/ lan tshig gsum po lhag dang bcas pa 'grub/ de ltar byas kyang bu mo mi ster
na ngas sprul pa'i dmag khri phrag lnga btang ste/ khyod gsod lha gcig phrogs yul khams thams cad bcom la bzhag gi gsungs pa sogs gzigs pas/ rgyal po shin tu skrag na'ang
mi skrag pa ltar bcos nas/ khyed bod kyi rgyal po de kha tsho shin tu che ba zhig 'dug zer/rgyun 'di las blon po mgar gyis rig pa rno ba'i rtsal bdun brgyad tsam bstan
pa thugs su ma shong nas sras mo lha gcig skal rdzong du jo bo shAkya mu ne dang bcas pa thugs 'phreng bzhin du byin/ yab rgyal pos skyel ma mdzad pa'i sar 'bri se ru gong
ston mgar la phrag dog ste/ blon po rig pa can zhig rgya nag tu bsdad na rgya bod kyi 'brel mi chad zer/ mgar la mig cer gyis bltas pa na/ rgyal pos nan tshugs su mgar
la sdod dgos pa'i zhal ta mdzad/ mgar gyis grogs po'i phrag dog tu go yang rgyal po zon slong ba'i ched dushin tu 'dod pa ltar bcos nas/ de bzhin du byed zhus/ thon mi dang
nyang gnyis lkog tu khrid de nga rgya nag tu zla ba lnga las mi sdod/ de bar rgya la ngan skyel ci thub byed zer/ de ga bzhin du

mgar gyis g.yo sgyu'i 'phrul dpag tu med pa bkyed nas rgya nag po'i rgyal khams cham la phab cing/ bros thar ba ldan ma'i yul du rjes zin te/lha gcig dang jo bo rin po che
bcas pa dmar po rir rgyal po'i drung du phyag phebs/ skyid pa'i dga' ston bsam gyis mi khyab pa mdzad de mchog tu 'os pa yin no/ /rgyal pos chos kyi bdag po mdzad nas/ spyan
ras gzigs yi ge drug ma dang / 'phags pa gshin rje gshed sogs kyi chos sna mang du gsung zhing sgom grwa 'dzugs pa dang / khra 'brug sogs mtha' 'dul yang 'dul gyi gtsug
lag khang bzhengs pa mdzad/ btsun mo gnyis kyis kyang 'phrul snang dang ra mo che'i gtsug lag khang bzhengs te jo bo rnam gnyis so sor bzhugs/ mdor na rgyal po nyid jo
bo thugs rje chen po dang / btsun mo gnyis lha mo gnyis kyis sprul par thag chod cing / blon po phal cher yang sprul par grags pa nyid kyis 'dzam bu gling gi sum gnyis dge
ba bcu'i rgyal khrims kyis khyab/ mu ge dang yams nad dang 'thab rtsod kyi ming tsam yang med/ rab byung gi grwa 'dzugs pa ma thub pa tsam ma gtogs chos gzhan shin tu
dar bar ma dzad pas/ bod du sangs rgyas kyi bstan pa rin po che'i dbu brnyes pa zhes bya ba yin no/ /de'i tshe btsun mo gnyis la ni sras med/ btsun mo gzhan gnyis rim gyis
khab tu bzhes pa la'ang sras ma byung / rjes su stod lung nas mong bza' khri lcam byaba la sras mang srong mang btsan 'khrungs/ dgung lo bcu gsum la rgyal sar byon/ rgyal
srid lo lnga bzung ste bco brgyad la 'das/ de la sras gung srong gung btsan 'khrungs pa nar ma son pas/ slar yab rgyal pos srid

skyong dgos pa byung / me long mar/ mang srong dang gung srong gnyis snga phyi zlog ste 'byung yang / bu ston chos 'byung du sngar bzhin gsungs pas skyon med do/ /de nas yab
rgyal pos dbon sras blon 'bangs dang bcas pa la lha sa'i gnas 'di rim gyis chu yis bcad pa las nya 'dra/sbal pa 'dra/ cong 'dra/ pir 'dra nyid du 'gyur/ pir 'dra'i dus
su nang gi lha mchod pa dang / phyi'i rags gso ba byas shing / skye 'gro thams cad kyis gdung shugs drag pos jo bo rin po che la/ sol ba btab na yun cung zad gnas zhes pa
dang / mya ngan las 'da' khar gtsang khang byang mar byon nas/ dbon sras la rgyal srid chos kyis skyong dgos pa'i zhal gdams dang / nga nas rgyal rabs lnga na rgyal po khri
dang lde zhes pa 'byung / des rab tu byung ba'i sde mang po btsugs nas 'tsho ba pho brang nas sbyor/ sangs rgyas kyi bstan pa nyin mo ltar gsal bar byed ces pa sogs ma
'ongs lung bstan 'ga' mdzad de/ brgyad cu rtsa gnyis pa sa khyi'i lo la btsun mo gnyis dang lhan cig tu jo bo bcu gcig zhal gyi thugs kar thim/ me long deb sdon du lcags
khyi dpe ma dagla 'das par bshad pa ni me glang la 'khrungs pa dang lo dang mi 'grig go /blon po rnams kyis lha'i thugs kar thim pa 'di gsang ste/ 'phan yul zal mo sgang
du 'das pa yin zhes pa'i sgra bsgrags nas 'phyongs rgyas so mdar bang so ya mtshan can rin chen nor gyis bkang ba brtsigs pa srong btsan bang so zhes deng sang yang ming
du chags so/ /de nas dbon sras gung srong gung btsan dgung lo bcu gsum pa la rgyal sar bton pa/ lha sar mes

kyi mchod pa 'dzugs pa sogs dkon mchog gsum la gus par mdzad/rgyal srid lo bco lnga bzung ste nyer bdun pa la gtsang gi sa char 'das/rgyal po 'di'i dus su rgya dmag bod du
byung ste dmar po ri me la bsregs/jo bo shAkya mu ne 'phrul snang du sbas pa ma rnyed kyang jo bo mi bskyod rdo rje snga dro gcig gi sar chos lung mdarkhyer zhes rgya'i deb
ther las byung /slar blon po mgar gyis bod dmag 'bum tsho khrid de rgya yi yul khams bcom/mgar rang yang dmag thog der 'das zhes grags/ rgyal po de'i sras 'dus srong rnam
'phrul gyi rgyal po ni yab 'das nas zhag bdun na sbrags phur 'khrungs/ lo nyi shu rtsa dgu rgyal srid bzung nas dkon mchog gsum gus pas mchod / 'di'i dus su blon po rtsal
po che bdun byung bar grags/mgar gyi bu gnyan btsan ldem bus bod dmag khri tsho 'bum khrid nas rgya'i rgyal khams pham par byas/ bod kyi rgyal po gcig la mnga' thang
dang mthu stobs che bar byed/ de'i sras khri lde gtsug brtan mes ag tshom du grags pa ni pho brang yar klungsstong thang lha dkar du sku 'khrungs/dgung lo bcu pa la rgyal
sar byon te/ gtsug lag khang brtsigs pa dang /chos bsgyur ba sogs bstan pa'i zhabs tog chen po mdzad/ mes srong btsan gyis sras khri srong lde'u btsan lung bstan pa nyid
khong rang yin snyam pa'i rlom pas paNDi ta spyan drangs te/ rab byung gi sde 'dzugs pa'i rtsom pa yang mdzad ces grags/ sras ljang tsha lha dbon zhes pa zhig yod pa la
rgya nas kim shing kong jo btsun mor bkug pa/ rgya mo bod du ma slebs tsam la sras 'das nas mes dang lhan cig 'dus shing / jo bo shAkya mu ne sbas

pa btsal nas mchod pa bzang po byas/ sa pho rta'i lo la pho brang brag dmar bsam yasdu sras khri srong lde'u btsan 'khrungs/ de'i tshe srong btsan sgam po 'das nas lo brgyad
cu lon/ sras 'khrungs ma thag btsun mo sna nam bzas nga las skyes zhes phrogs pa na/ blon po rnams the tshom du gyur cing / kong jo yang sems shin tu 'khrugs te/ da rang
bu dbang ba gcig mi 'ong bsams nas bod kyi sa dpyad mang po nyams par byas zhes grags/ rgyal pos btsun mo gnyis kyi yul nas pha ming gi mi bos te gral la 'khod / sras lo
'khor tsam der zhang phyogs ngos 'dzin bcug pas/nga khri srong lde'u btsan rgya tsha yin/ khyod sna nam zhang gi dgos pa med/zer nas gser skyogs 'bras chang gis bkang ba
rgya la gtad pas yum shin tu dga' ste/ bus zhang ngo shes tsa na mang yul skyid shod dmar po ri dang yar klungs mi sna ri sogsphyed brlag tshar te 'on kyang bcos thabs
yod ces gsungs skad/ sras 'khrungs nas lo lnga na yum 'das shing / rgyal po dgung lo re gsum pa la yar 'brog tu 'das/ rgya'i deb ther las ni 'di dang cung mi 'dra ba 'byung
/ sras dgung lo bcu gsum pa la rgyal sar byon/ blon po ma zhang brom pa khron paskyes dang / stag ra klugong sogs chos la mi dga' ba rnams dbang che bas jo bo rin po che
dang po bye thang du sbas/ de la mi shis pa'i ltas 'ga' byung bas bton te rgya gar du skyel bar btang ba/ mang yul skyid grong du slebs pa na lam la ma thar zhes snyad
btags nas der bzhugs su gsol/ me long mar/ 'di res jo bo mi bskyod rdo rje snga dro gcig gi sar khyer bar bshad pa ni dpe shin tu

ma dag par go sla'o/ /rgyal po sku nar son pa na chos blon 'gos khri bzang dang / zhang nyams bzang sogs dang gros mthun nas chos bya bar gleng pa'i tshe nyams bzang na re/
blon po gzhan gnyis dbang btsan pas mi 'grub zer/ 'gos na re 'grub pa'i thabs yod kyi kho bo'i rting gnon mdzod cig zer/ de ga bzhin g.yo sgyu'i 'phrul gyis ma zhang gson
por dur stod lung padu bcug stag ra byang phyogs la spyugs/ thog mar jo bo mang yul nas spyan drangs te lha sar bzhugs/ sba gsal snang mang mngags/ slob dpon zhi ba mtsho
spyan drangs pa sngon la lha sar phebs shing / rjes nas bsam yas su phebs pa btsan pos gus pa'i phyag dang bsu ba mdzad/ mkhan pos dge ba bcu dang rten 'brel bcu gnyis
las brtsams pa'i chos mang du gsungs pas bod kyi lha srin rnams ma dga' ste/ dmar po ri la thog rten pa dang / 'phang thang yar klungschus 'khyer ba sogs cho 'phrul sna
tshogs bstan pa nyid mkhan pos dgongs nas/ re zhig bal por byon/ slob dpon padma saM bha wa spyan 'dren pa'i zhal bkod mdzad pa bzhin spyan drangs te/ bod kyi lha klu thams
cad dam la btags/ mkhan po'ang slar spyan drangs nas rgyal po dgung lo nyi shu rtsa gnyis pa sa mo yos kyi lo la/ dpal bsam yas mi 'gyur lhun gyis grub pa'i gtsug lag
khang gi rmang bting ste/lcags mo yos la rdzogs par grub/ rab gnas gtso bo mkhan po byang chub sems dpa' dang / slob da pon padmas mdzad dha rma kirti yang yin 'dugshing
mo lug la mkhan po'i drung du sad mi mi bdun sogs rab tu byung / me long mar gtsug lag khang bzhengs pa'i gong du mi bdun rab

tu byung bar bshad kyang snga ma ltar 'byung ba mang ngo / /gzhan yang dad pa can dang shes rab can mang po rab tu byung ba la bkod cing / spyir khams yad smad du chos kyi
grwa bcu gnyis tsam dang /yer pa dang mchims phur sgom grwa 'dzugs pa dang / lo paN rnams kyis sngags mtshan nyid kyi chos phal mo che bsgyur cing 'chad nyan gyis gtan la
'bebs pa'i zhabs tog bsgrubs pa ste/ sangs rgyas kyi bstan pa rin po che'i srol gtod par mdzad/ phyis jo bo a ti sha'i zhal nas de dus kyi bod kyi bstan pa 'dra ba rgya
gar du yang ma byung bar 'dug ces sungs skad/ de nas mkhan pos bod 'dir mu stegs pa mi 'byung yang rgyal ba'i bstan pa kha gnyis su gyes te rtsod par 'gyur bas/ de'i tshe
rgya gar nas ka ma la shI la spyan drongs la rtsod pa byed du chug cig ces pa'i zhal chems gsungs nas mya ngan las 'das/ mtshams shig nas lung bstan ltar rgya nag nas hwa
shang byung ste/ lus ngag gi chos spyod mi dgos pa'i byar med kyi ngang la gnas pas 'tshang rgya zhes bsgrags nas bod phal cher chad lta la sbyar pa na/ ye shes dbang pos?phos
rgyal po la mkhan po'i lung bstan yod tshul zhus pas snyel sos te/ ka ma la shI la spyan 'dren pa'i pho nya btang ba hwa shang gis go nas/ bsam gtan nyal ba'i 'khor
lo/ bsam gtan gyi lon dang yang len gnyis/ mdo sde brgyad cu khung las sogs pa'i bstan bcos brtsams/ de nas ka ma la shI la byon pa dang / rgyal po gong?gung la bzhugs
nas hwa shang dang rtsod pas pham par mdzad de hwa shang rgya yul du brdzangs shing / dpe de rnams gter du sbas zhes grags/ ka ma la shI la'i lugs

dang hwa shang gi lugs gnyis la rim pa bzhin tsen min pa dang tAon mun pa zer te/ bod skad du rim gyis pa dang bco brgyad pa'i ming ngo / bsam yas kyi rgyal blon 'di dag gi
dus su yang rgya dang dbon zhang mi mthun nas dmag 'dren res 'ga' byas shing / lan cig dmag dpon lha bzang klu dpal bya bas bod dmag 'bum tsho gnyis khrid de/ shing zhun
dang / ci'u mkhar/ sman rtse'i yul rnams bcom zhes rgya'i deb ther chen mo las 'byung / rgyal po de la sras nu ne btsan po/yo ga'i chos 'byung du mu ti btsan po mu ne btsan
po'i sras su'ang bshad de gzhan dang mi mthun/mu tig btsan po/ khri lde srong btsan dang gsum/ sras che ba la rgyal srid gtad de/ rgyal po rang nyid zur mkhar gyi pho
brang gnyug ma mkhar du bzhugs nas re dgu pa sa stag lor 'das/ bu ston chos 'byung du mu ne btsan po chu stag la rgyal sar btonbrton/ lo gcig dang zla ba bdun srid bzung
nas bcu bdun pa la 'das par bshad/dpe ma dagme long mar/ chu stag la 'khrungs nas nyer brgyad pa la rgyal sar bton/ srid lo gcig dang zla ba dgu bzung nas nyer dgu pa la
'das par bshad/dpe ma daglugs dang po ltar na sras dgung lo lnga par rgyal sar bton dgos pas yab drug cu rtsa dgu pa me stag la 'ad sa par chos 'byung du byung ba dang lo
grangs mi 'grig lugs gnyis pa ltar na rgyal po dgung lo zhe lnga pa la sras 'khrungs par bya dgos shing / de ltar na yab rgyal po lnga bcu rtsa drug pa chu glang la 'das
par chos 'byung rang du 'byung ba dang lo grangs mi mthun/shing glang la 'das zhes 'byung ba ni spar ma dag pa ste/ spar ma 'di la dbang

thang 'chugs pa gzhan yang mang ngo / /dpe kha cig kaM kaM spyan snga'i chos 'byung sogstu sras kyis rgyal srid lo bdun dang zla ba dgu bzung bar bshad la/ 'di nyid dag par
mngon te/ rgyal po 'dis bod la ltogs phyug lan gsum du mnyam par gsung ba'i chos 'byung gnyis kyi lo grangs bzhin byas na lan gsum mnyam long med do/ /'dis yab mes kyi srol
bzhin bstan pa la gus par mdzad cing / bsam yas su sde snod gsum gyi mchod pa btsugs pa'i mdo sde ni deng sang yang ma nub/ dgung lo nyer gsum pa la yum tshe spang bzas
btsun mo phang 'ong bzas la phrag dog byasgsol ngag zhus te 'das/ de nas sras 'bring po mu tig btsan po la rgyal srid gtad 'os kyang sna nam pas rta bskrags nas bkrongs/
chung ba khri lde srong btsan sku nar ma son par rgyal sar bton pa sad na legs 'jing yon zhes grags/ rgyal khams la dbang bsgyur te dge bcu'i khrims bcas shing / yab mes
kyis bzhengs pa'i gtsug lag khang rnams la mchod pa rgya chen po 'bul ba dang / lo paN mang pos sngon med pa'i mdo dang sgra bsgyur ba'i zhabs tog mdzad / rgyal sde dkar
chung gi gtsug lag khang yang brtsigs par grags/ 'di dang mu ne btsan po'i dus su yang rgya dang dmag 'dren res byung ba deb ther nas 'byung ngo / /rgyal po de la sras
gtsang ma/ dar ma/ ral pa can/ lha rje/ lhun grub ste lnga/ bu ston chos 'byung du lha rje lhun grub gnyis gcig tu mdzad pa dang / me long mar sad na legs kyi sras ldeng
khri dang / de la sras lnga byung bar bshad pa ni ma dag cing / mes srong btsan gyis lung bstan mdzad par/ khri

srong lde'u btsan nas gdung rabs gnyis na phyag na rdo rje'i sprul pa ral pa can 'byung bar gsungs pa dang yang mi mthun no/ /gtsang ma rab tu byung /lha rje dang lhun grub
gnyis chung ngu nas 'das/ dar ma rgan yang chos la mi dga' bas khri ral pa can dgung lo bcu gnyis pa la rgyal sar bton/lo 'dir khri srong lde'u btsan 'das nas lo jo so gnyis
lon pa'i me bya de yin/ bu ston chos 'byung du lo bco brgyad pa la rgyal sar bton par bshad kyang snga ma ltar 'byung ba mang ngo / /btsun mo dpal gyi ngang tshul khab
tu bzhes shing / phran kha dpal yon gyis blon po byas te/ rgyal khams la dbang bsgyur/ paNDi ta dzi na mi tra dang / shi lentra bho nghi/ dha na shi la sogs spyan drangs/
lo tsA ba ka cog zhang gsum gyis chos bsgyur/ dge 'dun gyi sde mang po btsugs nas sgom grwa bshad grwa 'dul grwa rnams dar bar mdzad cing / rab byung re'i zhabs rtog
tu 'bangs mi khyim bdun bdun 'bul ba dang / snyan g.yas g.yon la gos dar yug btags pa'i steng du rab byung rnams 'khod pa dbu thog tu bzhugs par mos pa dge 'dun dbu sde gnyis
zhes grags/ 'u shang rdo'i 'on cang rdo dpe med bkra shis dge 'phel gyi gtsug lag khang yang bzhengs rab gnas ma grubte bstan pa rin po che dar zhing rgyas par mdzad
/ 'di'i dus su yang rgya dang dbon zhang ma mthun nas bod dmag khri tsho mang po drangs te/ rgya'i yul mkhar rnams bcom pa'i mod la bod kyi mchod gnas rnams kyis bar byas
nas dbon zhang so so nas dbu snyung mdzad pa'i chad mol gyi yi ge lha sa'i rdo ring rgya dang bod kyi mtshams na'ang yodla yod/ de ltar rgyal

po chos la shin tu dgyes pa sdig blon rnams kyis ma theg nas chos khrims bshig par gros bsdur ba na rgyal po ma bkrongs na chos khrims 'jig mi thub pa la kha 'cham/ la la na
re/ rgyal po bkrongs kyang lha sras gtsang ma dang blon chen po gnyis chos la dga' che bas 'jig mi thub zer ba bzhin thog mar lha sras spa gro mon la bcugs spyugs /chos
blon chen po btsun mo dang lhan cig tu 'dus so zhes phra ma byas nas nyes med la bkrongs shing /btsun mo'ang de'i mod la lcebs/ de rjes rgyal po dgung lo so drug pa lcags
bya'i lor sbas stag sna can dang / co ro lha long gnyis kyis zhal ltag par bskor nas bkrongs/pho brang nyam parde nas bzung ste bod khams kyi bsod nams ni snum zad kyi
mar me bzhin zad/ dge ba bcu'i rgyal khrims ni sog rul gyi phon thag bzhin zhig nag phyogs kyi spyod pa ni yul ngan gyi rlung 'tshub bzhin langs nas lo paN dang mchod gnas
rnams la zhabs tog med par so so'i yul la bzhugs par gyur to/ /lcags bya 'di la sdig blon rnams kyi 'dod pa bzhin gcen khri dar ma 'u dum btsan lo so dgu pa zhig rgyal
sar bton lo lnga srid bzung nas the'u rang dbas rgyal to re nang blon du bskos/ me long mar dar ma sa mo glang la 'khrungs par gsungs pas ral pa can gyi gcung du mdzad de/
chos 'byung gzhan du yang lugs 'di bzhin byed pa yod/ de nas btsan po'i thugs la gdon gsol las ngan mngon du gyurthabs du ma'i sgo nas bstan pa'i rtsa ba so so thar pa'i
rten rab tu byung ba'i rtags tsam yang med par byas te/ sangs rgyas kyi bstan pa rin po che rmang nas bsnubs/ 'di

nas bzung ste skye 'gro rnams kyis btsan po la glang zhes dud 'gro'i ming nas 'bod pa ste 'os pa nyid do/ /mkhan po dang khri srong lde'u btsan mchod yon gyis shing lug la
rab byung gi bstan pa btsugs pa nas/ bstan pa bsnubs pa'i lcags bya 'di yan la lo brgyad cu rtsa bdun thal/ bu ston chos 'byung du chu lug la rab byung gi bstan pa btsugs
par bshad pa ni bsam yas kyi rmang me yos la bting dpe ma dagzhes dbang thang 'chugs pa'i shugs las yin/ dus der yang jo bo rnam gnyis rang rang gi khri'i 'og tu sba dgos
pa ma gtogs lha sa dang bsam yas la sogs pa'i lha khang che ba rnams 'jig mi thub/ de bzhin du sngar 'gyur gyi bka' bstan bcos phal cher ma nub cing khyim pa rnams kyis
gus par byas pa dang / grong dang ri sul du sngags pa rten skya bor gyur pa rnams kyi nang ting 'dzin zab mo'i nyams len kyang rgyun chags pa ste/ phyis su sangs rgyas kyi
bstan pa 'byung ba'i 'phrul lo/ /dus der lha lung da pal gyi rdo rje yer par bzhugs pa/ rgyal po sdig can gyi gtam gsan pas snying rje khyad par can 'khrungs shing / ma
gcig dpal lha'i gsung gis kyang bskul ba las chas bsgyur nas lha sar byon te/ rgyal po'i dpral bar lcags mda' bsnun nas bkrongs/shing glang rgyal po sdig can gsod na 'di
bzhin byed pa yin zhes gsungs skad/ byang chub sems dpa' dpa' bo stobs ldan gyi mdzad pa ste/ ded dpon snying rje chen pos mi nag mdung thung can bsad pa bzhin no/ /mdzad
pa kham ches pa'i don gyis bzhugs ma nus pa mdo khams su byon par snang / 'di yang rgyal po

bka' chems las/de nas bdud kyi sprul pa ste/ /rgyal po dud 'gro'i ming can byung / /de yi thugs la gdon sol nas/ /lha khang dgyel zhing dam chos bsnubs/ /sde snod 'dzin pa'i
srog kyang bcad/ /chos mdzad thams cad gsod cing 'joms/ |glegs bam thams cad me la bsregs/ /bla ma slob dpon bran du bkol/ /rab byung btsun pa chos dang 'bral/ /dge 'dun
rnams la bshan pa bcol/ /sangs rgyas na bza' chu la bskyur/ /rten gsum mchod cha rdo yis brdungs/ /chos kyi ming yang med par byed/ /de nas yer pa'i brag khung na/ /phyag
na rdo rje'i sprul pa ste/ /dpal zhes bya ba'i dge slong gis/ /sdig can rgyal po sgrol bar 'gyur/ /de nas lo skor 'ga' yi bar lo skor drug dang lo rkyang lngasangs rgyas
bstan pa med par 'gyur/ /e ma sems can snying re rje/ /zhes lung bstan/ de'i

tshe btsun mo chung ba'i lto bar gdung rgyud kyi sras gcig chags yod pa la btsun mo che bas kyang sras lto bar yod ces rdzun byas shing / chung ba la gdung rgyud 'khrungs pa'i
tshe sprang mo'i bu chung skyes ma khad cig sha la car nas nga las skyes pa yin zer ba na blon po rnams kyis yum gsungs pa bzhin brtan du bcug pas/ mnga' bdag yum brtan
zhes grags/gdung rgyud la chen mas gnod dogs nas nyin mtshan du nyi 'od dang mar me'i 'od kyis bsrungs pas 'od bsrungs zhes grags/ sku mched sku nar ma son kyang blon
po chos la dga' ba rnams kyis zhus nas jo bo rnam gnyis khri steng du spyan 'dren pa dang / lha khang zhig pa slar gso ba sogs dkon mchog la gus par mdzad do/ /srong btsan
'od bsrungs kyi bar ni 'jam dpal rtsa rgyud las/de bzhin gshegs pa'i bstan pa la/ /rnam pa sna tshogs bya ba byed/ /byang gi phyogs la brten nas ni/ /de yi tshe na 'byung
bar 'gyur/ /lha ldan yul zhes bya ba yi/ /gangs can ri yi nang gnas pa'i/ /rgyal po mi yi lha zhes pa/ /li tsa byi rnams rigs su byung / /de yang sngags kyi don grub ste/
/longs spyod tshe dang ldan par 'gyur/ /

rig pa longs spyod ldan zhes bya/ /mi yi bdag pos de yang bsgrub/ /lo ni brgyad cur rgyal srid byed/ /des ni rkun ma rnam par spangs/ /rgyal po des ni srog spangs nas/ /der
yang sngags ni myur grub ste/ /zhi dang rgyas pa srid byed pa'o/ /'jig rten sgrol ma zhes grags dang / /lha mo gos dkar mo dang ni/ /dkar mo chen mo gzhan phan btsan/ /rtag
tu yid ni mi skyo ba'o/ /de bzhin rgyal po mang po ni/ /rnam pa du ma mang po dag /kha dog sna tshogs sna tshogs gzugs/kha ba can gnas kla klo'i rgyal/ /de yang ston
pa mchod byed pa'o/ /khyu mchog khyu mchog bzang po dang / /sa 'od de bzhin sa 'od bzang / /de bzhin pha rol gnon nyid da dang / /rkang pa'i 'gros shes brtan pa yi/ /sa bsrungs
dang ni be'u dang / /

'od ldan nyid ni phyi ma yin/ /tha mar 'char rgyal ngang tshul te/ /kla klo rnam pa rna tshogs yin/ /de 'og lugs ni rnam gzhig cing / /phyi rol lugs ni rnam gzhig cing / /phyi
rol skye dgu nye bar spyod/ /ces lung bstan pa yin te/byang gi phyogs dang kha ba can ni grags che zhing / lha ldan ni lha sa'o/ /lo brgyad cur rgyal srid byed pa ni
lo brgyad cu rtsa gnyis bzhugs shing /bar du mang srong mang btsan gyis kyang rgyal srid cung zad mdzad pa'o/ /sgrol ma dang / gos dkar mo dang / dkar mo chen mo ni btsun
mo'i mchog gsum ste kong jo dang / bal mo bza' dang / 'bri bza' thod dkar ro/ /li tsa byi'i rigs su byung ba ni yangs pa can pa'i rgyud yin pa ste/ me long mar shAkya ri
brag pa'i rgyud du mdzad pa la co 'dri ba'o/ /kla klo'i rgyal ni nub phyogs ta zig gi yul la yang dbang byed pa'o/ /de bzhin du rgyal po mang po ni 'og nas 'byung ba rnams
te/ /khyu mchog ni gung srong ngo / /khyu mchog bzang ni 'dus srong rnam 'phrul lo/ /sa 'od ni mes ag tshom mo/ /sa 'od bzang ni khri srong lde'u btsan no/ /pha rol gnon
ni mu ne btsan po'o/ /rkang pa'i 'gros ni sad na legs so/ /sa bsrungs ni ral pa can no/ /be'u ni glang dar ma'o/ /'od ldan ni 'od bsrungs so/ /thang mar 'char rgyal ngang
tshul ni nyi ma shar ba'i phyogs nas bod la dbang byed pa'i hor rgyal po ste/ kla klo rnam pa sna tshogs

yin/ /zhes pa dang 'grig tshabs che'o/ /'od bsrungs kyi 'og nas bod spyi la dbang ba'i rgyal po med par lugs rnam par zhig go /de nas 'od bsrungs dang / yum brtan gnyis srid
la ma 'cham par snga mas g.yo ru dang / phyi mas dbu ru bzung nas 'khrug pa byas/ 'od bsrungs lo drug cu bzhugs shing / nyi shu rtsa dgu lon dus rje khon gyi 'khrug pa
byung /de nas lo brgyad na bang so rnams bshig pa yin zhes me long mar 'byung /de'i sras dpal 'khor btsan te dgung lo so gcig pa la shar kha zhes bya ba'i lung par snyags
kyis bkrongs/ de'i sras bkra shis rtseg pa dang skyid lde nyi ma mgon gnyis/ dang po'i sras dpal rje/ 'od rje/ skyid lde ste smad kyi lde gsum/ dang po dpal lde nas brgyud
pa las stod mnga' ris smad rnams byung ste/ da lta'i rdzong kha bdag po sogs so/ /chung ba skyid ldes shangs rta nag gi bdag mdzad/ sras drug byung ba la/ mus dang 'jad
dang / nyang stod kyi rtsad po rnams mched de/ 'bring po 'od lde la sras bzhi byung ba'i che ba la g.yag lde dang / nyang stod stag tshal gyi rtsad po rnams 'chadmched
de/ sras gnyis pa khri lde'i rgyud ni shar tsong kha sogs mdo smad du 'chadmched de/ da lta'i lha don po che sa yang khri lde'i rgyud du me long mar bshad/ sras nyag lde'i
rgyud ni g.yas ru dang skyin mkhar du byung / sras khri chung gis yar klungs su byon nas sku mkhar 'ching pa stag rtse bzung / de'i sras 'od skyid 'bar / de la sras bdun
byung ba'i che ba rje tshwa khri 'bar dang / gcung po spun drug las dang po nas brgyud pa la g.yu thog sna mo ba/ 'phying nga ba/ don mkhar ba/ thang 'khor rtsad

po rnams so/ /gcung po spun drug ni lha bcad dang g.yu can gnyis/da ra dang lhun po gnyis/ 'od btsan dang gung btsan gnyis te drug go/ /phyi ma gnyis kyi rgyud pa ni khra 'brug
bying / byar/ chu mig gog po na yod pa'i lha nams so/ /g.yu can gyis bya sa bzung / de'i sras jo dga'/ de la sras gsum yod pa'i che ba bya sa lha chen du grags pa ste
'dis bya sa'i lha khang bzhengs/ sras gnyis pa khri dar ma la gtsug lde/ khri gtsug jo bo rnal 'byor/ jo bo smon lam dang sras bzhi byung / jo bo rnal 'byor gyis 'ban tshigs
bzung zhing / smon lam gyis spu gu rdo'i gzim khang dkar po brtsigs te bzhugs/ khri gtsug gis bya sa dang dpe sngon bzung zhing / de nas rgyud pa yar mda' ba'i lha
rnams yin/ jo bo rnal 'byor la jo 'bag lha chen/ lha ngam shod pa ste sras gsum byung /gnyis pas 'chad spyil gyi gdan sa mdzad de lha lung gi dbang phyug ces grags/ jo 'bag
la/ jo bo shAkya mgon/ lha 'gro mgon/ lde po lde chung / jo rgyal te sras lnga byung / /nyis pas 'chad spyil gyi gdan sa mdzad pa gzhan don 'phrin las che/ dang pos gcung
rnams tha dad du phog nas pho brang gnas chung btab/ de'i sras jo bo shAkya bkra shis kyis pho brang rnying ma brtsigs/chos rgyal pho brang la zer/de la lha brag kha
ba dang / mnga' bdag grags pa rin chen te sras gnyis byung ba mnga' thang dpal 'byor shin tu che/ phyi ma de la sras gsum 'khrungs pa'i che ba blo gros 'od sde 'dis kyang
'chad spyil gyi gdan sa mdzad/ chung ba lha btsun tshul khrims bzang po ste/ gdan sa thel du rab tu byung zhing rgyal

rabs deb ther chen mo mdzad/ jo ???byul gyi sras jo 'bar/ de la gnyis byung ba'i che ba lha zur khang pa/ 'dis kyang 'chad spyil gyi gdan sa mdzad / chung ba rong khrom po
rnams kyi dpon du spyan drangs/ lha khrom po bar grags te de'i gdung rigs da lta lho rgyud byar dang / sa smad spyang rtsigs na yod /ri mgo badpal 'khor btsan gyi sras gnyis
pa nyi ma mgon gyis mnga' ris su byon nas/ spu hrang gi sa char sku mkhar nyi bzung brtsigs te chab srid bskyangs/ de la sras rig pa mgon/ bkra shis mgon/ lde gtsug mgon
te gsum byung bar stod kyi mgon gsum zer/dang pos mang lul/ gnyis pas spu hrang / gsum pas zhang zhung bzung / phyi ma lde gtsug mgon 'di la sras 'khor re dang srong
nge gnyis/srong nge'i sku tshe'i stod la nA ga rA dzwa dang / de wa rwa dzwa sras gnyis byung smad la rab tu byung ba lha bla ma ye shes 'od ces grags te/ mthon lding gi
lha khang bzhengs pa dang / khye'u blo rno ba nyi shu rtsa gcig rgya gar du chos slob pa la rdzong ba mdzad cing paNDi ta warma rnam gsum spyan drangs te/mdo sngags kyi gsung
rab mang du bsgyur/ phyis jo bo spyan 'dren pa'i don du gser 'tshol bar byon pas gar log gi rgyal pos bzung / mnga' ris nas gser mang pos blu bar brtsams na'ang jo bo
gdan 'dren la gnod dwogs nas blur ma bcug par chos phyir sku srog btang ba yin 'dug'di'i dus su lo chen rin bzang dgung lo bcu gsum pa zhig lcags rta khri brang dznya na'i
yig tshang las bshadla rab tu byung / bu ston chos 'byung du ni 'khor re rab tu byung ba'i mtshan ye shes 'od du'ang mdzad/

gcen chen po 'a khor re'i sras lha lde/ de la 'od lde/ zhi ba 'od/ byang chub 'od dang sras gsum byung ste/ phyi ma 'di'i dus su jo bo spyan drangs pas mes dbon de dag bod
la bka' drin shin tu che/ 'od lde'i sras mnga' bdag rtse lde 'dis mnga' ris chos 'khor rngog lo sogs mang po kha cher byon pa'i zhar la 'dus 'od zer me 'brug gochen mor grags
pa mdzad/ de'i sras 'bar lde/ de'i sras bkra shis lde/ de nas rim pa bzhin bha Ae/ nA ga lde/ btsan phyug lde/ yang 'gris lde/ grags btsan lde/ grags pa lde/ a sog lde/
a ban smal/ re'u smal/'dis lha sar jo bo rin po che'i dbu thog tu gser thog phul/ de nas rim pa bzhin 'ji dar rmal/ a 'ji rmal/ kalan rmal/ brti rmal/ 'di nas ya tshe'i
rgyal rgyud chad/ spu hrang nas mnga' bdag bsod nams lde spyan drangs nas rgyal sa 'dzin du bcug de'i sras sri ti rmal gyis lha sar bcu gcig zhal gyi dbu thog tu gser
thog phul/ de nas bzung ste deng sang gi bar du yang bstan pa stobs kyis skyong ba'i chos rgyal sha stag byon/ de yang mang yul na shel rig pa mgon gyi rgyuddang nub rang
rgyal po gnyis/ glo ba la stag zangs dkar gsum gyi rgyal po ste lnga ka nang dge ldan pa kho na bla mchod du bkur zhing / mnga' zhabs kyi chos sde rnams na'ang chos lugs
gan 'dzin mi byed / gu ge'i dpal lha btsan po yang dge ldan pa nyag cig mchod yul du mdzad nas nor zog gis mnyes par byed cing / mnga' zhabs nas sa skya pa'i chos sde rgya
gling thang dang dang bzhi sde sogsyod pa rnams rang babs su 'jog

rdzong kha bdag po ni sa skya pa la phyogs mos kyi steng nas gtso bor bo dong ba la zhabs tog byed cing / chos sde na dge ldan pa'i grwa tshang yod pa'ang mnyam skyong lta
bu byed/ blo 'o rdzong kha ba'i dpon sa skya 'phar ba'i sde dpon du 'dug la/ de 'ang dpon am dpal gyi ring snga sor chos rje phyogs las pa dang / phyis ngor pa kun bzang
pa spyan drangs pa rtsa ba'i bla mar khur te/ mnga' zhabs kyi chos sde rnams spyir sa skya pa dang dgos ngor pa yin na min na byed du bcug ste/ dge ldan pa la sdang zur re
tsam yang ston/ de rjes dpon bkra shis mgon gyi ring yang chos lugs sngar bzhin du dge las stobs che/ mnga' bdag yum brtan la sras khri lde mgon/ de'i sras mgon bsten/
de la sras rig pa mgon dang nyi 'od dpal mgon gnyis byung ba'i phyi ma nas rgyud pa rlung shod / 'phan yul/ mdo khams rnams mu mched/ rig pa mgon la sras lde pod dang rdo
rje 'bar gnyis 'khrungs pa'i snga ma nas rgyud pa yar stod phug pa can dang / thang lha brag pa rnams yin la/ dang po'i rgyud pa deng sang gi sde pa bsam bde bar grags pa
'di'o/ /do rje 'bar gyi sras dbang phyug btsan/ de'i sras tsha na ye shes rgyal mtshan/ de'i sras mnga' bdag khri pa/ de la a tsurya/ lha dge slong / lha btsun bhodha rAdzwa
jo bo bsam yas su byon pa 'di'i dusdang gsum 'khrungs pa'i dang po'i rgyud pa 'phrang po ba/grib pa/ snye thang pa/ lum pa rtsad po rnams yin/ bar pa nas rgyud pa 'on
du byung / phyi ma nas rgyud pa bsam yas lha btsun sngon mor grags pa dang / lha 'bri sgang pa gnyis/ dang po'i mes dbon lha btsun zhi

ba 'od ste kha che paN chen bsam yas su byon pa 'di'i dus'di dang sngags pa gru sha gnyis kyis rje spyan snga la lto e 'gyur ltas zhes grags/ de nas rgyud pa deng sang gi sde
pa bu tshal ba dang lha gling dkar ba'o/ /tsha rong rtsad por grags pa'ang 'di rnams dang gdung rus gcig cing / de nas rgyud pa deng sang gi sde pa lha rgya ri ba'o/ /ji
skad gong du brjod pa rnams kyi nang nas bsam yas rtsad po tsha na ye shes rgyal mtshan dang /mnga' bdag khri pa yab sras gnyis ni bstan pa phyi dar la bka' drin che bar
sems/ de'i tshul yang rgyal po sdig can gyis bstan pa bsnubs pa'i dus su gtsang rab gsal 'jad pag.yo dge 'byung bo dong padmar shAkya/stod lung pamu ne dang gsum chu bo
ri?dhi nas mdo smad du byon te/ dan tig shel gyi yang dgon du bzhugs pa la/ mu bzu gsal 'bar bya bas rab byung dge tshul zhus nas ming dge ba rab gsal du btags/ phyis thugs
rab che bas dgongs pa rab gsal zhes grags/slar hwa shang ke bang dang gyi ban bya ba las kyi kha skong du stsal te bsnyen rdzogs kyi sdom pa mnos/ me long mar bla chen
dgongs pa rab gsal dbu stod phyogs su 'khrungs nas khams su sdom pa len par byon par bshad pa ni shin tu ma dag pa ste/ rgyal rabs gog pos ldan rtsa 'chag ces pa'ang 'di
'dra'i rigs so/ /de nas lo lnga tsam lon pa na tsha na ye shesrgyal mtshan gyis bdag rkyen mdzad de/ dbus nas klu mes tshul khrims shees rab/ 'bring ye shes yon tan/ rag
shi tshul khrims 'byung gnas/ sba tshul khrims blo gros/ sum pa ye shes blo gros dang

lnga/ gtsang nas lo ston rdo rje dbang phyug tshong btsun shes rab seng gemnga' ris pa 'o brgyad spun gnyis/ bo dong pa u pa pa de dkar dang lnga khyon mi bcu brgyad drug zer
ba'ang yodkhams su sdom pa len du brdzangs pa bla chen mkhan po/ gtsang dang g.yo gnyis kyis las slob dang gsang ston /dmar dang hA shang gnyis kyis las kyi kha skong
byas te bsnyen par rdzogs nas thams cad dbus su byon pa bsam yas su phyag phebs/tsha na ye shes rgyal mtshan pa mi bzhugs kyang mnga' bdag khri pas sbyin bdag mi 'thil len
mdzad de/ sngon la dge tshul slong gi rab byung spel/de rjes gnas gzhi rnams brtsigs nas bstan pa dar bar mdzad ces grags/ 'di yang bka' chems las/ de nas lnga brgya'i
tha ma la/ /sangs rgyas bstan pa'i me ro gcig /mdo khams sgang nas langs par 'gyur/ kha ba can pa'i sems can la/ /mar me 'chi khar gsal ba ba bzhin/ /bstan pa dar zhing rgyas
par 'gyur/ /zhes lung bstan/ 'o na mi bcu dbus su byon pa 'di bstan pa bsnubs nas lo ji tsam zhig song ba yin zhe na / de yang nel pa ni sa lug la bstan pa bsnubs pa
nas lo brgya dang bcu gcig dgu zer yang lo gnyis kyi 'gyangs las med pas mi 'galpa sa bya la bstan pa byung zer/ bcom ldan rig ral yang 'di dang mthun shas che/ bu ston
rin po che lo don gsum rgan mo zhig gi ngag la brten zerdon gcig na byung zer/ dpal ldan bla ma dgu bcu rtsa brgyad na byung zer kam kam spyan snga lo brgya dang bzhi bcu
na byung zer/ 'brom ston pa lo don brgyad pa sa stag la byung zer deb sngon pa

'di'i rjes su 'brangste phyi ma 'di legs so/ /de'i tshe lo chen rin bzang rab byung mdzad nas lo brgyad 'da' 'dug pas bstan pa byung ba dbus gtsang las mnga' ris snga ba yin
'dug dbus gtsang du bstan pa byung nas lo re lnga pa chu rta la jo bo mnga' ris su byon/ de nas lo brgya dang gsum pa shing byi la kha che paN chen bod du byon/ de nas
lo bzhi bcu rtsa gcig pa shing 'brug la chos rje sa skya pa gong du byon/ de nas la nyi shu rtsa gnyis pa shing glang la 'gro mgon 'phags pa gong nas snga res dbus su byon/
lo 'di rgyal po khri dar ma shing glang la bkrongs pa nas drug cu skor lnga song ba de yin/ de nas deng sang gi sa khyi 'di yan la lo nyis brgya bcu bzhi song / /rgya
nag dang hor gyi rgyal rabs bshad pa la gnyis/dang po ni rgya nag gi rgyal po la snga ba ci'u zhes pa byung / 'di bcom ldan 'das kyi mes rgyal pomes po gzhu tan dang dus
mnyam/ de nas rgyal rabs bzhi song ba na ci'u dbang rgyal zhes pa rgyal sar bton nas lo nyi shu rtsa bzhi pa shing pho stag gi lo la sang sa rgyas 'jig rten du byon de'i
tshe rgya nag gi yul 'od kyis khyabphyis ci'u yi rgyal rgyud sum cu rtsa drug byung bas lo brgya'i bar du rgyal srid bzung / de rjes gan rgyal po pha'u gnyis dang /de nas
han gyi rgyal rgyud bcu gnyis rim par byung / de nas i mang zer ba'i blon po zhig gis rgyal sa phrogs te lo 'ga' bzung / de nas han gyi

rgyal rgyud gcig gis i mang bsad nas rgyal sa bzung / de'i bu han man ti rgyal po zhes pas rgyal sa bzung ba'i dus/ rgya nag tu sangs rgyas kyi bstan pa byung ste| bod du bstan
pa byung ba las ches snga ba yin/ de nas han gyi rgyal rabs nyi shu rtsa bzhi pa han ste rgyal po'i dus su blon po zhig gis rgyal sa phrogs nas mi rabs lnga'i bar du
bzung / de'i lag nas yang kho rang gi blon po zhig gis rgyal sa phrogs/ de'i rjes su hi'u tsing gi rgyud pa dung tsing dang / bsi tsing gnyis byung ba'i phyi ma 'di'i dus
su tsan dan jo bo len du btang / lon dus bsi tsing 'das nas mi dpon ching sang bya bas tsan dan jo bo len pa po'i dmag dpon des/ bsi chon dang / tsi'u mkhar nyi shu rtsa
bzhi'i bdag byas nas rgyal srid logs su bskyangs/ phyis ching sang rgyud kyi rgyal pos dmag dpon rgyal po'i rgyud pa'i lag nas tsan dan jo bo lon te mchod par snang / me
long mar ni tsan dan jo bo dang jo bo shAkya mu ne gnyis ka bsi tsing gi dus su byon par bshad de 'brel ba med do/ /tsan dan jo bo 'di da lta rgya nag gi sa cha 'dir bzhugs
kyi gtam ni su la yang yod par ma thos/ byon pa'i lo rgyus ni sangs rgyas nga mya ngan las 'das nas lo stong na sku 'dis rgya nag gi yul du sems can gyi don byed par
'gyur ro/ /zhes lung bstan pa nyid kyis shes/'di dang shing stag la sangs rgyas 'khrungs pa rgya'i dus 'khor sogs dang mi 'drartsis la shar ba gnyis la rtsis gzhi mdzad
nas/ bla ma 'phags pas pho brang du bstan pa'i rtsis mdzad/ phyis chu mig chos 'khor dus rtsis rgyal po lugs kyi bstan rtsis la gzhi mdzadpa las ni 'das lo nyung

bar snang / ching sang gi rgyud de chad nas gan rgyal po pha'u gnyis kyis rgyal sa bzung / de'i rjes su rgyal po thang zhes pa byung ste/ bod kyi rgyal po gnam ri srong btsan
dang dus mnyam/ de'i sras rgyal po thang ka 'o bzung / de'i sras rgyal po tha'i rdzung rgyal po ste/ seng ge btsan po dang don gcig 'dis bod kyi rgyal po srong btsan sgam
po la sras mo byin pa yin no/ /de la sras bdun byung ba'i che ba'i rgyud pa dzung dzung rgyal po ste/ bod kyi rgyal po mes ag tshom dang dus mnyam zhing bsnyen du 'brel
ba'ang yin no/ /de'i sras han dzung rgyal sar bskos pa skabs shiig nas blon po gcig gis rgyal sa phrogs te/ lang zhes pa'i rgyal rgyud sogs rus mi gcig pa'i rgyal rabs
tshan pa lnga la rgyal po bco lnga byung /de'i rjes su ci'u tha'i dzung zhes pa'i rgyal po byung ba 'di nas rgyal sa ngo bo mi nyag la shos te/ rgyud rigs brgyad spen lang
gi sa char byung zhing / phyis sman rtse'i yul du rgyal rabs brgyad byung ste sman rtse lha btsun 'dis sa skyar spyil 'dzin mdzadpa'i bar du'o/ /mi nyag la shor tshul
ni byang ngos dang mi nyag sga'i bar gyi ri gcig la klu bdud chen po se hU zhes pa gcig yod pa dang / byang ngos mkhar nang gi bud med sha za'i rigs shig lhan du 'dus pa
las/ bu gcig skyes pa'i tshe nam mkha' la sngon med pa'i skal ma rtags can shar ba mthong nas rgyas rtsis byas pas rgyal sa 'phrog pa'i mi gcig skyes par shes nas thams cad
skrag zer/ bu de nar son pa'i tshe rgan mo mi ma yin zhig gi ngag bzhin rta pa mang po khrid nas pho brang du 'phags pas rgyal po blon po dang bcas pa kha yar dam kha
skyel du byung ba

kun bsad nas/ rgya'i rgyal khams mi nyag gis bdag byas/ de'i ming yang pha'i ming nas sbyar te se'u rgyal po zhes grags/ de nas mi nyag gi rgyal po rgya rgod yan la rgyal rabs
drug byung zhing lo nyis brgya drug cu'i bar mi nyag gi bstan pa byung ba yin no/ /gnyis pa hor gyi rgyal rabs bshad pa la gnyis/ dngos dang /slar yang rgya'i bstan pa
byung tshul lo/ / dang po ni hor gyi rgyal po la snga ba gnam gyi bu spor ta che ste/ rgya nag tsi'u rgyal po las nam dus phyi bar mngon/ de nas bzung ste tha'i dzung jing
gin rgyal po'i bar rgyal rabs nyi shu rtsa gnyis kyi ring ni mtha' khob kyi rgyal khams la dbang bsgyur ba'i mi bdag yin pa ma gtogs chos spyod pa'i rgyal por mi snang
la/ 'di'i rjes su hor jing gin rgyal po byon pa/ rgya dang bod dang mi nyag gi rgyal khams thams cad 'og tu bcug cing / lo nyi shu rtsa gsum gyi ring rgyal srid chos kyis
bskyangs te/ dgung lo re gcig pa chu stag la 'das/ lo 'di chos rje sa skya yang re gcig pa yin/ rgyal po de'i sras go tan gyis rgyal srid lo drug bskyangs/ de nas bzung
ste sa skya pa dang yon mchod du 'brel/ de'i sras go yug rgyal pos rgyal sa zla ba drug de la sras gsum las che ba mong gol rgyal pos lo dgu the rang gi sprul pachung ba
hu lar grags pas stod hor gyi rgyal po byas/ mnga' thang longs spyod rgya che/ sras 'bring po se chen gan gyi rgyal po chu bya la 'khrungs/ dgung lo zhe brgyad pa lcags
sprel lor rgyal sar byon/ rgya bod hor gsum mi nyag gi rgyal khams dang bcas pa la dbang bsgyur / phyis kyi rgyal po gcig la

stobs mnga' thang che zhing bstan pa la gus/ karma pakshis grub rtags bstan nas dad par byas pa'i rgyal po gu be la yang se chen 'di yin par mngon u rgya na ba hor yul du byon
zhes pa'ang 'di'i dus su yin pa 'drabrgyad cu rtsa gnyis pa shing rta lor gshegs/ de rjes rgyal po ol bya thul gyis rgyal srid lo bcu gsum bzung / 'di'i ring la snar
thang gi bstan 'gyur byung / de nas rim pa bzhin go yug rgyal pos lo bzhi/ a su ta bur yan rgyal pos lo dgu/ sa ting pha las lo gsum/ the mur ci dbang gis lo lnga/ ra khyi
phag gis zhag bzhi bcu/ ku sha la rgyal pos zla ba gcig thog the mur rgyal pos lo lnga dang / rin chen dpal rgyal pos zla ba gcig ste/ chos rje rang byung rdo rje mnga'
ris pho brang du byon pa rgyal po 'di gnyis kyi dus yin/ de nas zla ba drug rgyal sa stongs/de rjes tha mur tha shris srid lo 'ga' bzung / de'i rjes su rgyal po tho gan
the se chen 'das nas hor rgyal po byon pa la 'di bstan pa'i zhabs tog chemur chu bya lalor rgyal sar byon/ dzing gin rgyal po 'das nas lo dgu bcu rtsa gnyis dang / se chen
'das nas lo bzhi bcu song ba de yin/rgyal srid lo sum cu rtsa drug bskyangs/ me long mar zhe brgyad ces kyang zer/ snga sor chos rje rang byung ba gong du byon pa lnga
bcu rtsa drug la pho brang nyid du gshegs nas gdung tsan dan mes bsregstshun gyi zhabs tog mdzad/ phyis chos rje rol pa'i rdo rje spyan drangs shing / bu ston rin po che
yang e phebs kyi gdan 'dren par btang ba yin zer/ sa pho sprel gyi lo la rgya nag la rgyal sa shor las dbang gi dus la babs zernas hor

yul du bros/ de'i tshe mdo smad du rje rin po che'khrungs nas lo bcu gnyis lon/ de nas deng sang gi sa khyi 'di yan la lo brgya dang bdun cu 'das/ /gnyis pa slar yang rgya'i
bstan pa byung tshul ni rgya nag phag gdong rgyal pos sa sprel rgya nag gi yig tshang las byung zerlor hor gyi rgyal sa blangs pa nas rgyal srid lo sum cu rtsa gsum bzung
/ me long ma sogs su ta'i ming rgyal pos zer te spyi ming yin pas mi 'gal lo/ /de rjes kyi hun rgyal pos lo gnyis dang / rgyal po ye dbang gis lo nyi shu rtsa gnyis bzung
/ 'dis snga sor rje rin po che gdan 'dren par btang yang ma phebs pas karma pa chos rje chos dpal bzang bo/ sa skya pa kun dga' bkra shis/ se ra ba shAkya ye shes gsum
gdan drangs nas rim pa bzhin/de bzhin gshegs pa/ theg chen chos rje/ byams chen chos rje zhes mtshan gsol/ spyir yang jo bo rin po che la na bza' mchod rdzas phul ba dang
/ rgya bod kyi rab byung rnams la gus par mdzad nas yo byad btang ba ni bsam gyis mi khyab ces grags/ de nas gzhan dzung gis lo bzhi dang / zon lde rgyal pos lo brgyad
de/ 'di'i ring la dge ldan gyi thub pa gnas bcu'i thang ga ya mtshan can 'di byung / cin thung gis lo bcu gsum/ gyin thas lo bdun/ thing zhun gyis lo brgyad / ching ho rgyal
pos lo bcu gcig de nas deng sang gi bar zhing chen bcu gsum gyi rgyal khams la dbang byed pa'i chos rgyal rim par byon pa yin no/ /

bod du rgya hor gyi lung byung tshul ni/ hor jing gir rgyal pos rgyal sar byon nas lo nyi shu lon pa lcags pho byi ba lor dmag dpon la byi dang dor rta gnyis kyis mgosmgo byas
hor dmag khrag khrig mang po bod du btang ste/grong khyer phal cher bcom/ 'bri gung sgom pa shag rin hor dmag gis bzung ba'ang 'di res yin/ rwa sgreng dang rgyal lha
khang du dge 'dun mang po bkrongs pa yin zhes deb sngon las 'byung yang rwa sgreng la khungs gzhan gsal ba ma mthong bas brtag go/ /lcags byi 'di chos rje sa skya pa'i nga
dgu pa yin/ de dag ni yan lag bzhi pa'i dpung chen pos bsdigs nas bod kyi rgyal khams cham la phab pa tsam yin la/ slad nas mnga' 'og tu bcug ste lung bsgyur ba ni sa skya
pa dang yon mchod du 'brel ba nas byung /de la sngon du dpal sa skya'i bla rabs rags rim gcig brjod na/'khon dkon mchog rgyal pos chu mo glang gi lo la dpal sa skya'i
sde chen po btab/ gsang ne'u thog dang btab lo gcig rngog legs pa'i shes rab kyi sku tshe'i mjug la yinrwa sgreng btab nas lo bcu bdun song ba de yin/de'i sras sa chen kun
dga' snying po chu sprel la 'khrungs/ bcu gcig pa la yab gshegs pas ba ri lo tsA bas gdan sa thogs shig mdzad/ de rjes dgung lo nyii shu pa la gdan sar byon/ drug cu rtsa
bdun pa sa stag lor gshegs/ sa chen la sras bzhi 'khrungs pa'i dang po kun dga' 'bar/ rgya gar du byon pa nyer gnyis lon dus ma gha nghar gshegs/

gnyis pa rje btsun bsod nams rtse mo 'dis gdan sa mdzad pa 'drachu khyi lor 'khrungs/ bzhi bcu rtsa gcig pa chu stag lor gshegs/gsum pa rje btsun grags pa rgyal mtshan me yos
lor 'khrungs/ nyer drug pa chu 'brug lo la gdan sar byon te/ theg pa chen po gsang sngags kyi bstan pa'i srog bzung bdun cu bzhes pa me byi lor gshegs/ dgongs pa rdzogs
thabs su dge 'dun mang du spyan drangs nas rje spyan snga gral dbur gdan drangs pa la phebsbsnyen bkur gyis mchod cing / chos rnam par gtan la phab pa la me pho byi ba'i
chos 'khor zhes zer/ de'i tshe chos rje sa skya pas rgyal po lugs kyi bstan rtsis la rtsis gzhi mdzad nas bstan pa'i rtsis mdzad pa 'das lo mang ba'i phyogs yin/ 'di la
rtsis gzhi mdzad nas chos rgyal 'phags pa chu mig chos 'khor dus dang / bla ma dam pas yar klungs chos 'khor dus su'ang rtsis par snang / bzhi pa dpal chen 'od po lcags
rta la 'khrungs/ nga bzhi pa chu phag la gshegs/de la sras gnyis las che ba sa skya paNDi ta chu stag la 'khrungs| rje btsun bsod nams rtse mo'i gshegs lo yin/ gcung zangs
tsha bsod nams rgyal mtshan shing 'brug la 'khrungs/ nga drug pa sa phag la gshegs/ de la sras chos rgyal 'phags pa/ 'gro mgon phyag na/ rin chen rgyal mtshan/ ye shes
'byung gnas dang bzhi/ phyag na'i sras ngharma pA la/ye shes 'byung gnas kyi sras bdag nyid chen po bzang po dpal/ 'di lasras bsod nams bzang po/ kun dga' blo gros/ mkhas
btsun nam legs/ nam mkha' rgyal mtshan/ kun dga' legs pa'i 'byung gnas/

kun dga' rgyal mtshan/ kun dga' legs pa'i rgyal mtshan/ kun dga' nyi ma'i rgyal mtshan/ don yod rgyal mtshan/ bsod nams rgyal mtshan dang bcu/ gzhan gzhon nu la gshegs pa gnyis
dang bcu gnyis 'khrungs/ bsod nams bzang po'i sras dbang ratna/ kun dga' rgyal mtshan rab tu ma byung gong gi sras chos kyi rgyal mtshan dang / blo gros rgyal mtshan
gnyis/ dbang kun dga' legs pa'i rgyal mtshan la sras bsod nams dang grags pa rgyal mtshan gnyis/ mkhas btsun pa'i sras bla ma kun rin pa/ chos kyi rgyal mtshan pa'i sras
theg chen kun bkras pa sogs so/ /de yang chos rje sa skya pas mkhas pa'i bya ba rnam pa gsum gyi sgo nas bstan pa rin po che'i srog bzung ste/ sa skya pa zhes pa'i sgra
chen po phyogs kun tu bsgrags pa'i snyan pa gsan te/ nyid kyis dgung lo re gsum bzhes pa'i shing 'brug la/ rgyal po chen po go tan gyis tshe rings gnam gyi she mong las rgya
bsod nams dpal gyis mngon par mtho/ rgyal po nged kyi lung / bod sa skya paNDi ta kun dga' rgyal mtshan dpal bzang po la zlo ba/ zhes sogs kyi chab shog gser yig pa dang
bcas pa mngags nas gdan 'dren du btang ba las/ 'phags pa blo gros rgyal mtshan dgung lo bcu bzhes pa dang / phyag na drug lon pa zhig phyag phyir khrid de gong du byon/
rgyal po blon 'bangs 'khor bcas theg pa chen po'i chos kyis tshim par mdzad/ bdun cu bzhes pa'i lcags phag la byang ngos sprul pa'i sder me tog ra ba'i sde dang gcigsku'i
bkod pa bsdus/ de'i tshe 'gro mgon 'phags pa dgung lo bcu bdun bzhes/

bcu dgu pa nas se chen rgyal bur bzhugs pa'i bla mchod mdzad / nyi shu rtsa gcig pa shing yos la me tog ra ba'i sder bsnyen 'u yug pa chen po ma gshegs na dbus su mdzad rgyur
'dugpar rdzogs/ nyer drug pa lcags sprel la se chen rgyal sar thon pas gong ma'i bla mar gyur te/ gnam la nyi zla zung gcig dang / sa la mchod yon rnam gnyis zhes grags
che/so gcig pa shing glang la bod du phebs/ slar sa mo sbrul la gong du byon te 'di res shing khun gyi lha khang bzhengslo bdun bzhugs nas zhe gnyis pa me byi la sa skyar
phebs/ de yang se chen gan gyi rgyal pos bod chol kha dbus gtsang khams gsum la zergsum bla ma 'phags pa rin po che la dbang yon du phul ba bla mas bla ma'i bya ba mdzad
pa ste thugs dgongs mchog tu bzang bas/ bod kyi chos pa rnams la rang rang gi chos lugs skyongs de dus bod kyi chos pa thams cad sa skya par bsgyur nadbang yodshig pa'i
hor gyi 'ja' sa bsgrags/ dpon chen na rim du bskos pa rnams kyis 'jig rten pa'i bya ba byed pa ste/ dpon chen la snga ba shAkya bzang po rgyal po'i lung gis bod chol kha
gsum la dbang ba'i dam kha byin nas dpon chen du bskos/ rgyab gnon gyi khrims bdag ngo bo gong rang nas mdzad de/ lung bsgyur ba dang khral bsdus sla ba'i phyir du hor
dud brtsis nas/ gtsang nas la stod lho byang shangs pa gsum/ chu zhal mgur gsum ste khri skor drug dang / dbus nas g.ya' phag thang gsum/rgya 'bri tshal gsum ste khri skor
drug dang / yar 'brog khri skor te khri skor bcu gsum la so sor khri dpon bskos nas 'ja' sa gnang zhing / khri

dpon rnams kyis kyang rang rang gi 'og tu stong dpon bcu bcu bskos pa yin 'dug de yang dpon chen shAka bzang gis las thabs su lha khang chen mo'i lcags ri phyi nang dang /
khang gsar chen mo brtsigs/ khong 'das nas nang chen kun dga' bzang bo dpon chen du bskos/ 'dis rin chen sgang bla brang dang / lha khang lcags ri dang bcas pa btab/ khong
gis las ka gtad nas rim pa bzhin dpon chen zhang btsun/ phyug po sgang dkar pa/ byang rin pa dang gsum bla ma'i zhal tar bskos/'di ltar na bla ma 'phags pa dbus su snga
res phebs pa nas dpon chen bskos par bya dgos pa 'dra/ bla ma dgung kho zhe gsum pa me mo glang gi lo la 'chims thams thad mkhyen pa gral dbur spyan drangs nas chu mig chos
'khor chen mor grags pa mdzad / dgung lo zhe drug pa lcags 'brug la sku zhi bar gshegs/ de yang bla ma rin po che dang dpon chen kun dga' bzang gi bar du nye gnas chen
mos phra ma bcug nas bla ma'ang ma dgyes/ 'di khog tu bzhag nas lkog tu nye gnas kyis rgyal po la yi ge phul ba'i rkyen bla ma gshegs hor dmag bod du bos pa dgongs dogs
nas nye gnas kyis bkrongs zhes kyang zerpa'i phyi lo lcags sbrul la se chen gyi lung gis hor dmag bod du shor te/ nyang smad bya rog rdzong phab nas dpon chen po bsad/ de
yang kho 'chi khar gos dkar po dang zhwa nag po zhig gon 'dug pa'i gtam phyis su rgyal pos gsan nas nyes pa med pa'i brdar dgongs nas dmag dpon rnams la bka' bkyon phebs
pa yin 'dug lo 'di la dbon po ngharma pA la gdan sar byon/ dpon

byang rin gyi dus na se chen gyi thugs la btags nas shel dam gnang /byang rin gyi rjes su dpon chen dkon gzhon/ de nas dbon chen gzhon dbang ste/ 'di'i ring la che gsal chen
mo dang dbus gtsang gi khrimskyi zhib cha phal che ba byas/ de nas dpon chen byang rdor/ de nas dpon chen ag len te/ 'dis gdan sa'i lcags ri phyi ma dang dpon po ri'i lcags
ri btab/ dpon chen 'di gsum gyi bar la 'bri gung pa dang 'thabs/ khyad par ag len gyi ring la 'bri gung gling 'og tu grags pa'i bcom khyer chen po de btang / gling log
de bu ston rin po che 'khrungs pa'i lcags pho stag gi lo la yin/ de ni phal cher 'di'i gong thog kha ba rin chen se ses 'bri gung gdan sa mdzad pa'i lo bdun pa shing bya
la bya yul gzims chung ma gtogs gling thams cad me la bsregs mkhan po gtsang ston pa yang bkrongspa'i mthong chos su byed pa yin 'dug de nas lo bzhi pa shing pho rta la
gong ma se chen gshegs 'phags pa gshegs pa'i lo bcu bzhi pa yinde nas lo bcu pa me rta la bdag nyid chen po bzang po dpal gdan sar byon/ 'di pa gong du byon pa rgyal po
ol bya thul gyis rgyal srid skyong ba'i dus yin tshod 'dug gdan sar lo bcu bdun bzhugs nas chu khyi la gshegs/ de nas lo gsum pa shing mo glang la mkhas btsun nam mkha'
legs pa gdan sar byon/ shing glang 'di 'gro mgon 'phags pa gong nas snga res byon pa'i shing glang nas drug cu bskor gcig song ba de yin/ de nas lo bcu dgu pa chu lug la
mkhas btsun pa gshegs/ bdag nyid chen po'i sras nam mkha' rgyal mtshan pa

dang / kun dga' nyi ma'i rgyal mtshan pa sogs gong du byon pa rgyal po tho gan gyi dus yin pa 'dra'o/ /ag len gyi rjes su dpon chen gzhon dbang bskyar nas bskos / de nas rim
pa bzhin legs pa dpal/ seng ge dpal/ 'od zer seng ge/ kun dga' rin chen/ don yod dpal/ yon btsun/ yang 'od zer seng ge/ rgyal ba bzang po/dbang phyug dpal/ bsod nams dpal/
yang rgyal ba bzang po ste 'di'i rgyud pas shangs dang rta nag gi bdag yun ring du byas la/ deng sang ni 'phan yul u rgyan gzhis ka dang stod lung phur yod / de nas dpon
chen dbang brtson/ nam mkha' bstan pa/ dpal 'bum ste 'di'i rgyud pa dbu ru sgas sna ra ma sgang pastod smad na yod/ de nas blo chen/ de rjes grags dbang ste / 'di'i rgyud
pa klung shod rgyab ra bana yod/ de yang mkhas btsun pa gdan sar bzhugs pa'i dus su rgyal ba bzang po dang dbang brtson gyi dpon chen gyis las ka snga phyir bzung /
'di gnyis kyi ring phag mo gru pa dang 'thabs pa lcags sbrul shar ba tsam nas sa skya pa'i dbus kyi sa cha rnams 'dums pa'i mgo brtsams 'dug de la dpon chen ni bshad pa ltar
sa skya pa'i khrims bdag dang / nang chen ni nang gi gnyer par 'dug la/ de'i rgyud pas nyang shab tu sa bzung /bar skabs nas se ru bsod nams dpal dang / nang chen kun
dga' 'phags te sku mched gnyis byung ba'i dang pos nyang stod rtse chen dang /shag stod seng ge rtse gnyis bzung / kun mkhyen 'phags 'od dang /chos rje shes seng ba bla
mchod du bkur te lhun po rtse'i chos sde gsar

'debs sogs chos lugs dge ldan pa nyag cig yindkar phyogs kyi mdzad pa bzang po grub/ de rjes dpon rabs gsum bzhi'i pha rgod khyung rgyal dang yul 'khor bsrungsring lugs gnyis
ka'i tshugs che bar byung na'ang / bar skabs shig rin spungs pa'i dbang du btang ste/ rgyal mkhar rtse ba ming med du gtong ba'i rtsis kyis dpung 'khyer lugs byed pa dang
/ slar rin spungs pa la dpung shed ngom pa sogs byed pa ma mkhas pa'i rkyen/ deng sang sde tshugs rnam par zhig go/ /kun dga' 'phags kyis chu shar khar rgyal mkhar rtse
brtsigs te sde tshugs bzung ba nas rtse shar nub gnyis zhes zer/ de'i sras rab brtan kun bzang 'phags snga sor rtse chen pa dang khu dbon ma mthun nas/ gong ma grags pa
rgyal mtshan pa'i gzims dpon gyi las ka bzung / bar skabs nas gong ma ma dgyes te khri dmag rgyal mkhar rtser 'khyogs dgos pa byung / yar klungs pa rnams dgra stod nyang
shar kha ba zhes pa'ang yod do/ /phyis su mkhas grub rin po che bla mchod du bkur te dpal 'khor bde chen gyi chos sde chen po dge ldan pa gtso che bar yod'debs pa/ sku
'bum chen mo dang gos sku chen mo bzhengs pa sogs phun sum tshogs pa'i dge las mi 'dra ba sum cu rtsa drug tsam grub ces zer / gser gyi bka' 'gyur ni de nas bzung ste deng
sang gi bar du yang bzhengs pa rgyun ma chad pa ste sde dpon gcig la dkar phyogs kyi mdzad pa rngams che shos su 'dug de'i sras rab brtan bkra shis 'phags/ de la sras don
grub 'phags sogs 'phags sde gnyis 'khrungs nas sde tshugs bzung ba'i blon po dpon yig

pad rgyal du grags pas byas/'di'i rgyud pa rnams sras gling pa rnams yindpon blon 'di gsum gyi ring gzhis kha ba la rgyang ro spel skya'i jus nyes chen po de btang / skabs
shig nas rtse chen pa phyogs 'gyur ba 'dras rdzong gzhis la shor god yod pa'i mtshan jus 'bring ba yun ring tsam byung /sras deng sang gi bdag po 'di'i ring sne gdong rtse
nas rgyab snyer mdzad pas mnga' zhabs rnying khungs tshag tu tshud cing / slar gzhis kha ba dangsrid du sbrel bas deng sang ni rtse chen gyi'ang bdag byas te slad stobs
kyis phrogsmnga' thang shin tu mtho bar yod/ /lho pa ni rgyal po'i lung gis g.ya' 'o la nas/ brang po yan gyi la stod lho'i yul ljongs la dbang ba'i khri dpon gyi 'ja' sa
lon pa nas sde tshugs shin tu che/ si tu chos rin pa dang bdag po lha btsan skyabs khu dbon gyi dus su mkhan chen chos rgyal ba rtsa ba'i bla mar khur nas shel dkar chos
sde 'bul ba sogs zhabs tog phun sum tshogs pa mdzad/skabs shig nas byang sa dang 'thab pas pham ste/ rdzong gzhis la shor god chen po byung 'dug na'ang / yang 'thab pas
tshur lon/ slar zhal ngo sku mched ma mthun zhing dpon skya stod po skor gsum yang blo mi bsrun pa sogs nas bar skabs shig dus mi bde ba chen po byung / deng sang gi bdag
po 'di pa byang pa dang gnyen du sbrel ba nas khri skor gcig tu 'brel ba'i sde tshugs che bar yod do/ /byang sa ni zhal ngo gcig gis 'phags pa rin po che'i phyag phyir
gong du phyin nas se chen gyi bla ma thos pas ti shri grags pa 'od zer zhes zer/

hor dkar grags 'od ma'ang 'di'i sgo nas ming du chags/ khong gi rin las rgyal po'i lung gis skyar skya nas 'jad yan gyi la stod byang gi yul ljongs la dbang ba'i khri dpon
gyi 'ja' sa lon pa nas mnga' thang che/rdzong byispyi grags rin gyis phag mo gru pa'i dmag chen lan gcig byang du khyer 'dug kyang yo 'khyom cher ma thub/ khyad par bdag
po rnam rgyal grags rgyal po paNDi tar byedpa dang dkon mchog legs pa sku mched kyi ring gzhis bya nga gnyis srid du sbrel bas lho pa'i sa cha 'ga' tshur chod pa ma gtogs
sde 'khrugs lung ma bstan mdzad ma dgos/ dngul las grub pa'i dus kyi 'khor lo'i gzhal yas khang dang / byams chen gyis gtsos pa'i gser zangs las grub pa'i sku 'dra mang
po dang / bka' 'gyur bzhengs pa/ chos sde'i bshad grwa bzang po'i bdag rkyen mdzad pa sogs ya mtshan mchog tu che/ chos lugs ngo bo sa skya pa nyag cig la mos pa'i steng
nas jo nang pa/ bo dong ba/ byang sems gzhon nu rgyal mchog la sogs bla mar bkur zhing mnga' zhabs kyi dge ldan pa'i grwa pa grwa tshang rnams la'ang zhabs tog cha mnyam
du byed bdag pa 'jam dbyangs pa'i sras mo gcig dpon po dge ldan pa yinde nas bzung ste deng sang gi bar du yang dpon blon bzhugs btsun pa sogs nas khri skor gyi sde la shor
god med pa dang / nor rngams che ba dang dkon mchog la gus pa sogs kyi ngo mtshar che ba mu can du yod/ sna dkar rtse pa ni se chen gyi lung gis yar 'brog nas brtsams
te/ lho brag tshun la dbang ba'i khri dpon gyi 'ja' sa len pa nas sde tshugs che/ sa skya dpon chen ag len du grags

pa'i drag shul can de yang 'di pa'i zhal ngo yin/ mngon dga' chos sde 'debs pa sogs bstan pa'i zhabs tog kyang mdzad/ khri dpon nam mkha' bzang po dang he ru kun dga' rgyal
mtshan khu dbon gyi ring paN chen 'jigs med grags pa mchog tu bskur bas yar 'brog pa skya ser mtha' dag khong gi gdul byar gyur/ rin spungs pa dang bsnyen srid du 'brel/
'dis chos rje bo dong ba'i rnam thar chen mo brtsams/ bas zho 'jags pa byung na'ang khong mtshan jus tshe ring khri skorbar skabs nas dus mi bde ba sna tshogs byung ba da
dung yang de ga'i mu can du snang ngo / /g.ya' bzang pa ni 'gro mgon rin po che'i rgyud slob chos rje chos smon lam pas me stag la g.ya' bzang dgon pa btab ste/ yar klungs
shar nub/gnyal stod smad/ mtsho sna gro shul/ byar las sogs pa'i yul ljongs rnams su chos mang du gsungs pa'i 'phrin las kyi rgyun las nye gnas la khri dpon gyi 'jags'ja'
sa lon pa sde tshugs mchog tu che/ bar skabs nas phag mo gru pa dang 'thab pas khri 'og rnams shor te sde tshugs zhig skabs shig dpon rgyud 'gas mnyal shel mkhar bzung
'dug na'ang / bya sa la shor/ deng sang mi rgyud yin nges gcig gnyis yar klungs na snang /tshal pa ni zhang rin po ches sde gtsug lag khang gnyis kyi bdag po mdzad pa'i
'phrin las kyi rgyun las nye gnas la khri dpon gyi 'ja' sa lon te/skyid shod stod smad kyi sa bdag mdzad / dpon dbu 'phang mtho ba yang drung chen smon lam rdo rje/ ta'i
si tu dge ba'i blo gros tshal pa thams cad mkhyen pa zerdrung chen kun dga' rdo rje 'di yang mkhyen pa rgya/

chesogs nang don dang rgyal rabs deb ther la mkhas pa mang du byon/khyad par smon lam rdo rje bas chos 'khor gling sha gzhon pas gdan sa mdzadbtab ste bshad grwa bzang po btsugs
shing / mkhyen rab kyang rgya che ba ste/ bu ston rin po che'i zhal nas/ deng sang gsung rab kyi gzigs rgya la tshal pa dbon po khong che zhes gsungs skad/ kun dga'
rdo rje'i ring phag mo gru pa la khri 'og phal cher shor te bya bral la thegs pa yin 'dug phyis su snag dpon re tsam ma gtogs gdung rgyud kyi rim pa'ang chad zer/ rgya ma
ba ni sgyer khu dbon lugs gnyis kyi 'phrin las rgyas pa'i lha sde'i khog tu nye gnas la 'phan yul tshun dbang ba'i khri dpon gyi las ka blangs par 'dug cing / rgya tshal
gnyis kas sa skya pa dbang thang che ring khong gi shed khur nas 'bri gung pa dang 'thabs/ dbu ru stod pa rnams dgra rgya tshal bka' gsum zer ba yang yod do/ /phag mo gru
pa'i lung rgyugs nas ni rgyal chen rtse'i khog tu khri 'og phal cher song nas/yar snon nam res 'ga' mkhar rtse dang bsgril ba'i steng du sne gdong rtse nas khri dpon gyi
las ka rim pas zhus par snang la/ phyis dpon rgyal chen rtse pa dang sku mchedlegs ldan pa'i dus su ni phag mo gru pa'i sde srid zlos shing / mnga' zhabs kyi dge ldan
pa rnams mthar 'ded pa dang / rje rin po che'i sku 'dra bshig pa sogs byed pa 'bring tsam du gyur pa las phyi nang du dus mi bde ba rgyun mar yod pa byung ngo / /'bri gung
pa ni chos rje 'jig rten gsum mgon gyis sa mo phag gi lo la 'bri gung thel btab ste/ gdan sa star chags su byon pa'i lnga pa cung rin po che'i dus

su sgom pa la khri dpon gyi 'ja' sa lon nas dbyar dgas tshun la lung rgyugs/ dpon chen gsum gyi ring sa skya pa dang 'thab pas dang por rgyal pham spel mar byung yang bsnubs/
rdo rje ye shes pa'i dus su gling log chen mo byung ba nas bzung ste/ mtha' rgya'i khri 'og phal cher 'dums pa yin zhes zer/ chos rje nyer brgyad pa'i dus su si tu shAkya
bzang pos gdung rus skyu ra 'i nang tshan 'gags pa zerlas ka bzung ste khri khang lhun grub gling brtsigs/ sa skya pa'i steng du gong ma ta si'i dmag grogs kyi dpung
gtong ba byas shing / res 'ga' ma mthun nas shAkya btsan gyi bu gnyis dang gros mthun nas 'ol kha stag rtse la slus brtsams pa shAkya btsan gyis gong ma la zhus te/ bu gnyis
chu la bskyur ba na/ 'on pa mi mangs kyis shAkya btsan la de 'dra phod pa zhes 'phyas gtam byas/ phyis ta si'i gsung chems su/ nga yi mgo dang stag mgo stag rtse gsum/
yod pa shAkya btsan gyis byas/ de la 'thab pa'i rna ba 'on pa tsho/ zhes gsungs skad/ 'on kyang gsung chems su 'bri zhes gsungs pa dang mthun par sde 'khrug chen po ni
byung bar mi 'dug chos kyi rgyal po'i dus su rdzong spyi bsod rin nags shod pagyis khur ba bka' 'gyur tshar gnyis bzhengs pa sogs dge las che zhing / bya ba gang yin gyong
po'i gshis kyis skyong ba zhig ste/ lan gcig byang du dmag khyer te khyung po ru ba ded pa na byang pa'i mi dpon mang po 'dus te/ bar byas kyang ma nyan par byang pha tshad
du bskyal nas sde bcom zhing / yang lan gcig rong po ded pa stag lung chos rje bkra shis dpal brtsegs pas bya gos dar gyi

gnang sbyin mang po mdzad nas bar mdzad kyang ma nyan par sde bcom pa yin 'dug chos rje don grub rgyal po ba'i dus su gong ma ye dbang gis goshri'i 'ja' sa gnang ba nas go
shri rin po che zhes zer/ rje rin po che las chos 'brel gsan te dkar dge 'gal med mdzad / sku zhang tshul rgyal gyis bsgom pa'i khur ba sde tshugs bzang po byung na'ang /
spyir dkar phyogs la mos pa mi che zhing khyad par rkyen med par lo dgon pa la sde dmag drangs nas dge 'dun dpon slob bcu skor tsam bkrongs pa sogs byas/ nye lam da ra kha
ches khong bu dang bcas pa rkyen lam du btang ba lo pa'i mthu yin zer/ da ra kha che dgung mkhar basdod mi bde ba'i shoms byung ba na sne gdong rtser rgyab gnyer zhus
pas 'jags gzugs gnang ste nyes pa las grol ba yin 'dug chos rgyal rin chen dpal bzang po'i dus su stag lung pa dang zor rtsod phran tshegs ma gtogs sde 'khrug chen po mi
mdzad pa sogs nas byang bod kyi mi sde mtha' dag sos dal zhing dkar phyogs la gus pa yod 'dug stag phu go shri dang mnga' ris pa yon tan grags sogs las chos 'brel gsan te
dkar dge gnyis char la thugs dad sbyong /thugs rgyud bzang ba dge 'dun gyi sde la mchod cing 'bul mi byung ba sogs kyang btsan du 'jug cing / tha na dge 'dun rnam pas gsan
rgyu zhes pa tsam las gzhan spring yig mi mdzad/ de dus blon po mgos che ba yang rong po nyag che gnyis/ gzhi sgom byes sgom gnyis/khri rdzong gnyis te drug yod pa la/
rong po ba bde legs bzang pos klung shod du chos sde gong btab/ nyag che bsod nams rgyal mtshan gyis dpal

'bar dgon btab/ gzhi sgom yon tan rin chen gyis cha dkar chos sde btab/ byes sgom bsod nams rgyal mtshan gyis dge rgyas chos sde btab/ khri khang pa mgon po bkra shis kyis
thang skya chos sde phyis kyi chos sde gsar mabtab/ rdzong dpon bsam grub rgyal mtshan gyis mchin sdings phag mo ba dang sku mched yinbtab/ slar byes sgom rgya lu dpal rtse
kha mi dpongrags kyis gser zangs las grub pa'i byams chen gyi sku dang gsung rab mang du bzhengs pa mdzad cing / dge ldan pa'i bstan pa la'ang shin tu gus par mdzad/ nang
so dge slong pas rin chen sgang gi chos sde gsar 'debs lta bu gtso che ba mchin sdings sposmdzad cing gser dngul gyi bka' 'gyur dang / rgyal ba mi 'khrugs pa'i gos sku
chen mo bzhengs/ chos rgyal rin chen dpal bzang po 'dis bla dpon sbrags pa las sras gnyis 'khrungs pa'i che ba dbang rin po ches mkhar thog gsol skal du bzhes te thel gyi
bla zur mdzad/ gcung po bco lnga rin po ches bla dpon sbrags pa stag rtse ba'i sring mo bzhes pa las sras gsum 'khrungs pa'i che ba phag mor byon nas bsgom pa'i las ka
bzung ba la sras byams pa chos kyi rgyal mtshan 'khrungs te/ gser dngul gyi bka' 'gyur bstan 'gyur bzhengs pa sogs dge las bzang zhing / sras gsum yang 'khrungs/ gcung chung
ba chos kyi rgyal pos spro lung bzung ste sras rin chen phun tshogs pa 'khrungs/ 'bring po chos rje kun dga' rin chen pa gdan sar bzhugs te/ rin po che las grub pa'i
sgom mangs dang /gser dngul gyi bka' 'gyur bstan 'gyur bzhengs pa sogs mdzad pa

bzang po grub pa yin na'ang / skya ser 'ga' zhig gis zhus stabs la btang ba 'dras dbon rin chen phun tshogs pa yar klungs la 'byon dgos pa dang / sku zhang stag rtse rdzong
pa phyir phul ba dang / phag mo nas dad kyang khu dbon nang 'tshams su thugs ma mthun pa dang / mnga' zhabs kyi dgon pa rnams la zhwa bsgyur mdzad pa'i rkyen/ phyi nang
du sde 'khrug khams che ba mdzad dgos pa gcig dang / khyad par me pho khyi'i lo la zhwa ser dmar gyi 'khrug pa chen po de langs/ 'di res phag mo nas ser mo ba dang phyogs
gcig tu bsgril/ lo phyi ma me mo phag la 'bri gung chos rje gshegs pa dge ldan pa'i mthu yin zhes mi mangs kyis gleng ba'ang byung /de nas sde pa thog kha bas snga sor spu
lung nas dang / de rjes phag mo nas gdan sar gcig tu 'byon pa'i zhu 'jags sgrig pa phag mo nas dang du bzhes nas 'bri dge kha yan lta bur bzhag/ sa glang la dbon rin chen
phun tshogs gdan sar bton te/ lo phyi ma lcags stag la srid phyogs bsgyur ba'i lugs byas/ blo nye brgyud de ser mo ba dang 'thab pa na rang phyogs su stag lung steng
hor/ rgya ma mkhar rtse/ mang ra bya yul gyi dpung rnams khrid chog pa dang / ser mo ba'i phyogs su sde pa dang dgon pa mtha' rgya yod pa gcig kyang langs pa med pa'i ched
du gong dkar nas phyag tham zhus te 'bri gdan zhu 'jags sgrig ste mthun/ lo de ga'i ston dus thog kha ba srid gtogs kyi dpung cha dkar dang 'od sna'i steng du btegs pa/
mal gro mdar ser mo bo ba dang 'thab sprod re tsam byas na'ang dpung khyad zhugs pa'i don gyis cha dkar shor zhing 'od sna'ang

bzu khog nas zhwa bsgyur/ de nas bzung ste thog kha ba srid gtogs sde srid la 'khur shed chung du song ba la dpags/ mkhar rtse bas dbu ru la dmag khyer nas gnad sprad/ de ma
bzod par zhu 'tshams pa rang gis byang drangs nas sde srid kyi dpung ru gcig mkhar rtser btegs te bskor ba nus ma thongtsang dmag gis bod yul chos su slebs pa nas chings
bsdams/ mtshams 'dir chos rje rin chen phun tshogs pa zur bzhugs mdzad de/ phag mo nas dbon rin po che khri thog tu bton/ de rjes me bya la thog kha nang sos kong dmag
gtos che ba dang 'gril nas dpung 'ol khar btegs kyang nus ma thon/ sa khyi 'di la 'bri gtsang srid du sgril ba dang /sde srid 'thab pa'i dus 'khrug byung / de yang dpal sa
skya btab nas lo brgyad cu rtsa drug na phag mo gru pa'i gdan sa btab/ de nas lo nyi shu rtsa gcig na 'bri gung thel btab/ de nas deng sang gi sa khyi lo 'di yan la lo
sum brgya drug cu 'das so zhes shes par bya'o/ /stag lung pa ni bod khri skor bcu gsum la mi gtogs shing hor dus su las ka 'di blang sa kyang mi 'dug stag lung thang pa chen
po bkra shis gdung ga zidpal bas lcags pho byi lo la stag lung gi sde chen po btab ste/ dar bkras rong gsum dbang du bsdus pas sde gtsug lag khang gnyis ka'i bdag por
song ba yin 'dug rgya'i bstan pa byung ba na gong ma ye dbang gis chos rje bkra shis dpal rtsegs pa la dbang gi 'ja' sa gnang / 'di pa rje rin po che dang dus mtshungs shing
/ mes kyi dbon po chos rje bkra shis dpal 'od pas rje la gsung chos gsan te/ rin chen brag gi chos sde 'debs pa'i thugs

khur bzhes pa sogs las dge ldan pa dang 'brel che/ de'i dbon chos rje ngag dbang grags pa dang / hor khang pa tshe dbang grags pa dang /hor khang pa tshe dbang grags pa sku
mched kyi ring chos kyi 'phrin las rgyas par ma zad/ stag lung thang pa'i/ 'jig rten phyogs kyang byang bod kyi mnga' 'bangs gung la reg cing / phyi nang thams cad nor gyis
gang ste zad mi shes pa'i longs spyod yod zer/ sku gsung thugs kyi rten bzhengs pa sogs dge las kyang rngams che/ de la dbon gnyis byung ba'i bgres pa gdan sar bton pa
rkyen med par khad nyer gcung la gdan sa gtad/slar cunggcung gdan sar bzhugs pa la rtsod pa chen po gtang / 'di la stag lung pa rnams snga gong sangs rgyas yar byon gyi
dbon po bkra shis bla ma dang sangs rgyas dpal ba gnyis 'dis ri bo che btabgdan sa la rtsod pa'i bka' yin zer/ gcung bsod grags pa gshegs nas gcen po kun spangs bkra shis
dpal ba nyid gdan sar yun ring du bzhugs pa lha chen bzhengs pa sogs rnam dkar gyi mdzad pa che zhing 'jig rten gyi sde tshugs kyang 'bri stag mgo mnyam du yod pa la zhal
ngo gcig gis chu rta lor thog kha nang so'i dpung 'phan yul du 'grims pa'i rna shan byas pa'i rkyen/ rtse nas gong ma cung ma dgyes pa yin 'dug 'di'i khog lon pa 'dras/
nye lam phag mo nas dpung btegs te snyong rug gi sde rnams blangs/ 'di ma bzod par thog kha ba srid du stsal te dpung btegs pas snyong rug gi sa cha rang sor tshud pa byung
na'ang / phyis thog kha nang so'i gzhan dbang du song ste ser dmag snga phyi'i dus sgar phyi 'brang dgos pa'i

sdig yoms che ba dang / 'bri gdan 'thab pa na byed dka' ba byung zhes grags so/ / khri skor gzhan chu mig pa/ zha lu ba/ tshong dus mgur mo ba/ thang po che pa bzhi'i dpon
rabs dang / mnga' thang 'di byung gi gtam ni su la yang ma thos so/ /phag mo gru pa ni/ bod kyi khri dpon phal che ba bla ma re'i 'phrin las kyi rgyun las byung 'dug pa bzhin/
'di yang 'gro mgon rin po ches sa pho stag gi lo la phag mo gru pa'i gdan sa btab nas/ gzhan don 'phrin las bsam gyis mi khyab par bskyangs pa'i mur snang / de la 'di'i
gdung rabs yin par deb sngon par 'chad kyang / bka' brgyud gser phreng ba dag rlangs lha gzigs kyi rigs su bzhed pa ltar/ chos rgyal khri srong lde'u btsan gyi nang
blon rlangs khams pa go cha zhes pa dang /slob dpon padma'i dngos slob a mes byang chub 'dre bkol zhes pa 'gro gnyis kyi rgyud du byung ba ste/ de yang khams kyi gnas drug
gi sa char mgon nyid kyi sku mched du gtogs pa/ yon chen rgyal ba skyabs zhes pa la/rje spyan snga grags pa 'byung gnas/ dbon mgon po rgyal/ yon chen sangs rgyas skyabs
dang sras gsum 'khrungs/ rje spyan sngas lo bco lnga lon dus dbus su byon pa gdan sar bla ma ma 'khod 'dug pas/ 'bri gung chos rje'i drung gzhung gdams ngag yongs rdzogs
gsan/ dgung lo sum cu rtsa bzhi pa sa 'brug la gdan sa rin po cher phebs/ de'i tshe 'bri gung chos rje dgung lo drug cu rtsa drug dang /chos rje sa skya pa nyi shu rtsa
bdun bzhes shing / kha che paN chen gyis bod du lo bcu bzhugs pa'i lo

lnga pa yin/ de yang 'gro ba'i mgon po gshegs pa'i lcags stag nas lo bdun gyi bar gdan sa ba med/ de rjes 'bri gung chos rje gdan sar lo gsum bzhugs pa'ang 'phrin las bzhed
pa gzhan ma byung / de rting sa phag nas me yos kyi bar lo sum cu'i ring gdan sa stongs pa sogs shin tu nyams par gyur pa spyan snga rin po che 'di pa'i bka' drin las je
rgyas su song ste/ gdan sa brgya 'gyur stong 'gyur la btang zhes pa'i snyan pa byung /lo nyi shu rtsa drug phag mo gru pa nyid du bzhugs nas/ dgung lo re gcig pa shing lug
la 'bri gung gi gdan sar byon/ de nas bzung ste 'bri gdan gnyis la gdan sa phan tshun zhes pa'i ming du chags/ dbon mgon po rgyal la sras khro bo 'phan zhes pa 'khrungs/
yon chen sangs rgyas skyabs la sras rgyal ba rin po che grags pa brtson 'grus dang / bcu gnyis rin chen rdo rje gnyis 'khrungs pa rim pas gdan sar byon/ rgyal ba rin po
ches gdan sa la lo sum cu rtsa gsum bzhugs pa'i ring la/ rgya gar gyi grong khyer ti ra hu ti'i rgyal po/ singga gling gi rgyal po/ ya tshe rgyalpo/ stod hor gyi rgyal
po/ hu la rnams kyis rin po che las grub pa'i rten gsum mchod rdzas/ nor bu sog po sprad 'gyel du grags pa/ gzhan yang nor sna bsam gyis mi khyab pa'i 'bul ba byung ste bod
kyi sde dgon zhig la gdan sa thel nor rngams che zhes pa'ang 'di nas yin/ bcu gnyis rin rdor ba gdan sar lo bcu gnyis bzhugs pa'i ring nye gnas la khri dpon gyi 'ja' sa
byung ba yin 'dug rgyal ba'i phyi rten du rin po che las grub pa'i sgo mangs ya mtshan can bzhengs pas spyan snga sgo mangs pa zhes zer/

re gsum bzhes pa lcags 'brug la gshegs/ 'gro mgon 'phags pa dang gshegs lo gcig 'bri gung du chos rje gcung gshegs pa'i phyi lo yin/ khro bo 'phan la sras spyan snga grags
pa ye shes dang / gnyis mchod pa grags pa rin chen pa dang / dpon rin chen skyabs dang gsum ste/ 'di nas dbus su lha gzigs kyi gdung rgyud spel ba'i srol dod pa yin 'dug
grags pa ye shes pa lcags mo sbrul la gdan sar byon/ dpon ngharma pA la sa skya'i gdan sar bton pa dang lo gcighor dmag bod du shor te dpon chen kun dga' bzang po bsad pa'ang
lo 'di yin/ gdan sar lo brgyad bzhugs pa'i ring nye gnas kyis khri dpon gyi las ka bzung / zhe dgu bzhes pa sa byi lor gshegs/ gnyis mchod pa sa glang la gdan sar byon/
de'i phyi lo lcags stag la sa skya pas 'bri gung bcom/ ti shri grags 'od dang hor gyi rgyal bus stag mgo gnang nas bla dpon sbrags/ 'di'i ring ya tshe rgyal pos gser
thog phul bas spyan snga gser thog par grags/ gdan sar lo nyi shu rtsa gnyis bzhugs pa'i bco brgyad pa de/ bdag nyid chen po sa skya'i gdan sar byon se chen gshegs rjespa'i
me rta lo de yin/ dpon rin chen skyabs la sras slob dpon rgyal mtshan dpal/ tshes bzhi rnying ma ba grags pa rgyal mtshan/ ta'i si tu byang chub rgyal mtshan/ bcu gnyis
gsar ma ba grags pa shes rab/ drung bsod nams bzang po ba dang lnga 'khrungs/dang po nas mched pa der rgyal ba'i gdung rgyud ces zer/ tshes bzhi rnying ma ba phag mo grub
pa'i gdan sar byon/ lo lnga bcu rtsa gcig mdzad/

de rjes bcu gnyis gsar ma bas gdan sa mdzad / de yang tshes bzhi pa'i dus su lha gzigs kyi zhal ngo zhig 'bri gung rkang bzhi'i dpon du yod pa phag mo grur bos nas khri dpon
du bskos pas/ khri dpon rdo rje dpal zhes grags/ 'dis sne gdong rtse/ tshong 'dus brag kha/ lcags rtse gri gu rnying ma/ yar 'brog mchod rten dkar po/ mon mkhar rgya thang
gzhis kha sogs tsha skad gtong ba'i gzhis kha bcu gsum brtsigs/ ta'i si tu ba ni chu stag la 'khrungs/spyan snga chos 'byung du gsungs/dgung lo bdun pa la spyan snga
tshes bzhi ba las dge bsnyen gyi sdom pa zhus te/mtshan byang chub rgyal mtshan du gsol/ dgu pa la mkhan po tshul dar ba dang slob dpon spu hrang pa las rab tu byung / tshul
dar ba 'dis spyan snga tshes bzhi ba rab tu byung ba'i mkhan po'ang mdzad cing / 'phyongs rgyas pa'i zhal ngo yin/ bla ma lha khang pas dbang bskur te chos sgo che/bde
mchog gi bsnyen pa mang du mdzad pas phyag mthel rdol ba'ang byung zer/ bcu bzhi pa la sa skyar byon/ bdag nyid chen po bzang po dpal dang mjal/ nyi shu pa lcags mo bya'i
lor rgyal po chen po tho gan the mur gyis stag mgo nor bu gsum pa gnang ste khri dpon du bskos/ sne gdong rtse'i pho brang rgya spangs skyed pa'i mkhar las/ nye 'khor
du gyang mo cher grags pa slong ba/ mdun du sham chu la zam mo che ya mtshan can 'dzugs pa mdzad/ chab srid chos bzhin du skyong ba'i ched du chang dang phyi dro'i kha zas
sogs spong bar mdzad cing / drung na 'khod pa rnams kyang de la 'god par mdzad/ skabs shig na dpon chen rgyal ba bzang pos dbus

gtsang khri skor bcu gsum gyi dmag yar klungs su drangs/ si tu ba dang rnam gnyis zam chen khar 'dzoms nas chings 'dun gleng pa na sa skya pas bslu stabs byas nas si tu ba
bzung /rnam rgyal nas bzung yang zerde nas si tu ba dmag snar gdan drangs nas/ pho brang e gtod kyi sgyu thabs byas na'ang / dbon po gzhon nu bzang po dang /kun dga' ra badpon
shAkya bzang po mdong mkhar basogs blon po rnams kyis/zhal ngo bas sde srid gal che zer nas ma nyan/ de nas gong ma sa skyar gdan drangs pa phyi zhabs la zhal bsgyur
nas bkyon pas phyir log chog pa 'ong bas rten 'brel bzang gsungs/ sa skyar shangs kwa yin kyang zer phebs pa na skya ser mang pos sa sbar bas bsdus nas zhal du btab pas/sa
skya kha ru btab chog pa 'ong bas rten 'brel mchog tu bzang gsungs/bzhugs ring sku lus steng du 'o brgyal mang du brtsegs na'ang ji mi snyam par bsran cing tshugs su
mdzad pas kun gyis blos ma 'khyud pa yin 'dugnye lam dbang brtson la hor rgyal pos dpon chen gyi 'ja' sa gnang bar go ba na/ rgyal ba bzang pos si tu ba dang lkog tu mthun
par mdzad de/shor ba ltar du mdzad nas si tu ba ba btang / de rjes dbang brtson gyis dpon chen bzung nas khri skor bcu gsum gyi dmag yar klungs su lan mang drangs kyang
ma thub par rim pas si tu ba rgyal te/ sa mo glang gi lo nas dbus kyi sa cha phal che ba khong gis blangs/ de'i tshe sa skyar mkhas btsun pa gshegs nas lo drug 'das/ gdan
sa ti shri kun dga' rgyal mtshan bzhugs thang na'ang yi ge gsal ba ma mthong / de nas lo gsum

song ba'i chu 'brug lor chos grwa chen po rtsed thang gi rmang bting / deb sngon par lcags yos la bting zhes kyang zer/ lo 'di 'bri khunggung du nyer brgyad pa rdo rje rgyal
po gshegs nas/ chos kyi rgyal po dgung lo bcu bdun la bzhes pa zhig gdan sar bton pa'i phyi lo yin cing / phag mo gru pa'i gdan sa sa stag lor btab pa nas brtsis pa'i lo
brgya dang dgu bcu rtsa bzhi pa yin/ de yang klu mes chen po'i dus nas chos sde rnying ma'i the rel gyi dbu rtse zhig yod pa'i mdun du khyams/ de'i nub tu sgo shar la bstan
pa'i lha khang / grwa khang chen mo bzhi bcu tsam lcags ri dang bcas pa legs par grub rjes/ chos sde so so nas dge 'dun dpon slob mang du spyan drangs/ 'chad nyan pa
rnams la de'i rkyen gyis sa zhing / dge'dun spyi la zan tshul/ skyo tshul ja tshul rnams btsugs te bshad grwa shin tu dar bar mdzad / shing rta lor sa skya pa nang 'khrugs
te/ bla brang shar pas rgyal ba bzang po btson du bzung / de'i tshe si tu bas chen po rin chen bzang pos gtsos pa'i dmag gi dpung chen pos bsdigs nas rgyal ba bzang po
bton te/ gtsang gi sa cha phal che ba'i yang bdag mdzad/ de nas bzung ste khri skor bcu gsum po rnams kyis dbus gtsang du gnyer dpon bsko 'bebs sogs la si tu ba mkhyen pa'i
the'u tshe phul ces grags/ sa skya pa nang 'jig pa'i byed pa po ni/ si tu ba'i gsung chems las/ sngon tshe dpal ldan sa skya pa/ mnga' thang gung la reg pa dang / dpal
'byor phun sum tshogs pa yod/ dpon chen nam mkha' brtan pa de| na so gzhon pas len pa dang / zhes 'byung bas

nam mkha' brtan pa nyid yin pa 'dra/ gong ma 'di pas chos kyi las thabs su gong du brjod pa ltar rtsed thang gi bshad grwa bzang po btsugs pa dang / der ma zad thel gyi sgom
grwa'i zhabs tog tshes bzhi rin po che'i sgo mangs sku 'bum bzhugs pa'i chos khang gsar ma bzhengs pa/gser gyi bka' 'gyur sogs gsung rab mang du bzhengs pa/ bu ston rin
po che/ rgyal sras thogs med pa/ bla ma dam pa bsod nams rgyal mtshan/ spyan snga grags pa rgyal mtshan/ karma pa rol pa'i rdo rje/rtogs ldan zla seng ba/ bla ma mnyam med
pa sogs las gsung chos mang du gsan zhing gus mchod mdzad /de'i nang nas snga ma gsum ni mchog gi bla mar 'dzin cing rtsed thang gi dben dgon bsam gtan gling du so so'i
gzims khang yang brtsigs/ dmag mang du mdzad pa la dpag nas/gangs pa shag 'bum zhes pa'i mthu pa zhig yod pa des/ bu dol shel gsum la 'di bsgral lam zhus pas/ gcig gis
btang snyoms su bzhaggnyis zhal mthun par bstan pa stobs kyis skyes bur 'dug pas bsgral mi rung gsungs pa dang / der ma zad o rgyan rin po che dang / a mes byang chub 'dre
bkol gyis sprul pa'i gang zag yin par yang lung bstan ces grags/ 'jig rten gyi las thabs su rdo dkar po'i mtshan ma yod pa yan chad kyi lcags rtse gri gu/ 'ol kha rtagstag
rtse/ gong dkar/ sne'u rdzong /me sprel labrag da kar  me bya larin spungs bsam grub rtse/ span nam/ lhun grub rtse rgyal chen rtse chos rgyal chen po'i dus dang gling
dkar tshes lnga rin po che'i dus su chis ta si'i rdzong la mi bgrang rnams brtsigs te so sor

rdzong dpon bskos pa lo gsum gsum na brje ba dang / nyid rang gzhis skor la phebs par mdzad pa sogs las drung chen rin po che ta'i si tu zhes phyogs thams cad du grags/ deng
sang gi bar du yang phag mo gru pa'i sde srid ces mtho dman kun gyi gnya' bar gser gyi gsha' shing bas lci ba 'di gong ma de'i phyag rjes yin/ dgung lo drug cu rtsa gsum
spyan snga chos 'byung nas gsungspa shing 'brug lo'i zla ba bcu pa'i nyer bdun la sku gshegs pa ste/ nyer bdun gyi lo mchod sne gdong rtser gtong ba chag med du yod do/
/deb sngon mar shing 'brug lor ta si chen pos sne gdong rtse'i thugs khur bskyangs nas chu glang lor gshegs par mdzad kyang dag par mi sems so/ /drung bsod nams bzang po
bas bdag mo nye tu ma khab tu bzhes pa la 'jam dbyangs shAkya rgyal mtshan/ thel dpon rin rdor ba/ bdag po shag rin pa dang gsum 'khrungs pa'i dang po 'jam dbyangs pa lcags
'brug lor bltams/ tshes bzhi rin po che las dge bsnyen gyi sdom pa zhus te mtshan grags pa bzang por btags/ dgung lo dgu pa la mkhan chen gzhon dbang pa dang / slob dpon
gzhon tshul ba las dge tshul gyi sdom pa bzhes te/ mtshan shAkya rgyal mtshan zhes gsol/ dgung lo bcu gsum chu 'brug lor rtsertsed thang gi gdan sa'i thog ma mdzad/ bka'
pod bzhi la sbyangs te tshogs su gsungs shing /bu ston rin po che'i drung du rdor dbyings la sogs pa'i rgyud sde gsan pa mang du mdzad pa ste/ bu ston rin po che'i zhal
nas/ mgon po gdong gi ri yan man gyi yar klungs kyi zhing re'i bar dkyil 'khor mi 'dra ba re

bzhengs kyang khebs par yod ces gzengs bstod pa'i gsung byon zhes grags/ bcu dgu par chos rje bla ma da ma pas mkhan po dang / mkhan chen bsod dbang pa dang gzhon dbang pas
las slob gsang ston mdzad de bsnyen par rdzogs/ rtsa gcig bar lha sar chos kyi 'khor lo bskor bas rgyal sras bde 'byung ba sogs skyid shod kyi mkhas pa mtha' dag dgyes par
mdzad/ nyer drug bzhes pa shing mo sbrul lor rgyal po tho gan gyis go shri'i 'ja' sa gnang nas sne gdong gi khri dpon du bskos/dbus gtsang du bsko 'bebs sogs ci byed na'ang
mi rgyud dang bcas pa shes su chug gsung ba'i 'jab sa dril bsgrags/ de nas lo gsum song ba'i sa sprel de rgya hor bstan pa brjes pa'i lo yin/ lan cig gtsang du dmag
'dren dgos byung ba'ang chos skyong rnams kyis grogs byas nas mi mthun phyogs tshar bcad ces grags/ so pazhi pa chu glang lor dpalldan bla ma gral dbur spyan drangs te/
sne gdong chos 'khor chen mor grags pa mdzad/ me glang gi chu mig chos 'khor nas brtsis pa'i lo dgu bcu rtsa bdun pa yin/ sa skya pa'i sde srid sgang la bzhag pa'i tshad
chu mig chos 'khor dang / phag mo gru pa'i rje srid sgang la bzhag pa'i tshad sne gdong chos 'khor du byed/ rab tu byung ba'i phyogs su yo byad gtong lugs shin tu rngamsngoms
che ba ste/ rjes su yi rang bar byas na bdag dang gzhan bsod nams mnyam pa nyid ces bya ba de thob/ sne gdong chos 'khor gyi byed pa po ni rdzong spyi rgyal mtshan bzang
por grags pa ste/ de'i sras grags pa rin chen dang / de nas rgyud pa la dge mo ba'i dpon rabs

rnams byung / chos 'khor mdzad pa'i chu glang gi mjug hor zla dgu pa'i gnam gang la 'jam dbyangs pa nyid sku gshegs so bzhi pasde srid kyis 'jig rten gyi bdag po mdzad pa'i
sa glang nas brtsams pa'i nyi shu rtsa lnga pa yin pas/ phag mo gru pa la'ang sa skya pa'i skag byung zer te/ sa skya pa nang mtshams su bzhi thog nas 'jig rten gyi bdag
po lo nyer lnga/bla brang shar pas nyer lnga/ khang gsar chen mo bas nyer lnga mdzad pa rnams dang lo grangs 'grig pa la bsams pa'o/ /chu glang 'di rje rin po che mdo smad
nas dbus su phebs pa'i lo'ang yin/ thel dpon rin rdor bas zi sna bkra shis skyid bdag mor bzhes pa la sras gnyis yod pa'i che ba rgyal sras grags rin pa sa glang lor 'khrungs/
ta'i si tus 'jig rten gyi bdag po mdzad pa'i lo yin/ dgung lo bcu bdun par rtsed thang gdan sa gnyis par byon te/ bcu dgu pa me lug lor nang so nyid du sku gshegs/
'bring po tshes bzhi gsar ma ba grags pa byang chub rje rin po che'i bla ma ma yinme sprel lor 'khrungs/ rje rin po che 'khrungs pa'i snga lo dang / go shri ba'i bcu bdun
pa yin/ dgung lo bcu drug pa la/ bcu gnyis pa'i rjes kyi gdan sa'i spyan snga dang / bcu dgu pa shing stag la sne gdong rtse'i khri thog tu byon/ 'jam dbyangs pa gshegs
pa'i phyi lo de ga yin/ lo brgyad kyi bar du bla dpon sbrags nas nyer drug pa lcags bya la rtse'i thugs khur bor te/ thel nyid du sgrub brgyud kyi bstan pa'i bdag por
bzhugs/ so gcig pa me stag lor sku gshegs/yum mi gcig pa'i gcung chung ba bsod grags pa sa phag lor 'khrungs/

dgung lo bcu pa la rtsed thang gi gdan sa gsum par byon/ de nas grags byang ba'i rjes su rtse'i khri dpon gyi thugs khur lo lnga bzhes te/ me stag lor thel gyi spyan snga mdzad/
zhe bdun pa shing bya lor kun spangs mdzad de/ lnga bcu pa sa byi lor sku gshegs/ bdag po shag rin pa chu yos lor tho gan gyi lung gis khri thog tu bskos zhes spyan
snga chos 'byung du byung yang / ta'i si tu gshegs lo dang / rgya hor bstan pa brjes pa'i lo dang bstun na mi 'grig dgon gsar du bzhugs nas zin sna rin chen 'dzoms bdag
mor bzhes pa la sras grags pa rgyal mtshan/ byang chub rdo rje/ bsod nams bzang po/ dpal ldan bzang po/ bsod nams rgyal mtshan/ sangs rgyas rgyal mtshan dang drug 'khrungs
ba la dgon gsar ba bu drug zer/ grags pa rgyal mtshan shing stag lor 'khrungs/ go shri ba gshegs pa'i phyi lo dang / ta ji chen po gshegs pa'i lo bcu pa yin/ 'jam dbyangs
pa'i sku'i skye bar yang byed/ dgung lo bdun pa la gdan sar mkhan po gzhon dbang pa dang slob dpon tshulrgyal ba las rab tu byung / spyan snga grags byang ba las dbang
khrid rnams gsan/ brgyad pa rtsed thang gdan sar phebs pa nas rnam 'grel dang brtag gnyis sogs gsungs/ bcu gnyis pa shing glang la sne gdong rtser phebs/ rin po che bsod
grags pa thel gyi spyan snga mdzad pa'i snga lo yin/ blon chen dbang 'dzin sku zhang rdzong spyi grags rin pas mdzad/bar skabs shig nas drung 'khor rnams kyis ma theg par
gong ma la snyan phra phul te rdzong spyi ba bkrongs/ de 'phral yar klungs kyi dpon skya bcus

dus zing bslangs pa la bcu skor ba zhes zer/ yo 'khyoms re che yongs rtsis byung ba/ de'i tshe mkhan chen phyag rdor ba/ rje rin po che gnyiskyis dbus gtsang gi sangs rgyas
kyi bstan pa phag mo gru pa'i sde srid la rag las gsungs nas thugs dam zab mo'i 'khor yug tu bcug cing / stag lung rin po che bkra shis dpal brtsegs pas phyag rdzas gtos
che ba bsnams te zhu 'jags mdzad pas ring du ma thogs par 'khrug pa zhi/ de ga'i mod la/ ta'i ming rgyal bo ye dbang gis gser gyi dam kha dang dbang gi 'ja' sa gnang / 'di
dang dus mtshungs ba lta bur 'bri gung ba/ sne gdong pa/ gling gsum la'ang dbang gi las ka gnang bas bod kyi dbang bzhi zer /slar yang gong nas rgyal pos gser yig pa mang
po mngags te/ shel gyi dam kha dang nor sna gtos che ba gnang ba nas bzung ste/dbang grags pa rgyal mtshan zhes snyan grags dbyar dus kyi chu bo bzhin 'bebs/ rgya'i bstan
pa byung nas bod du shel dam gnang ba 'di min pa med tshod 'dug spyir khrims gnyis kyi sgo nas chab srid des pas bskyangs shing / bkra shis sgo mangs gsum gyis thog
drangs pa'i sku'i rten dpag tu med pa/ gser gyi bka' 'gyur tshar mang ba/ gser dngul 'dres ma'i gcig snag tshang bris pa gsum gyis thog drangs pa'i gsung gi rten mtha' yas
pa/ gtsug tor dri med kyi gzungs gser gyis bzhengs pa'i snying po can gyi tsha tsha 'bum gter gyis thog drangs pa'i thugs kyi rten bsam gyis mi khyab pa bzhengs pa/ thel
rtsed thang gi bsgom grwa dang bshad grwa'i bdag rkyen sogs chos sde rnams su dge tshogs bsags

pa blos mi 'khyud/ khyad par jo bstan tshogs pa sde bzhi dang dgos su tshogs chen pa star chags su 'degs pa'i tshogs gsog rje btsun tsong kha pa chen po 'khor brgya phrag mang
po dang bcas pa la chos 'khor snga phyir bskor ba'i zhabs tog lha sa smon lam chen mo dang dge ldan sgrub mchod kyi 'phral yun gyi sbyin bdag mthil len mdzad pa/ rje
rin po che/ spyan snga kun spangs pa/ mtshungs med rin gzhon pa/ mtshal min rin po che bsod bzang pa/ karma rin po che de bzhin gshegs pa sogs dam pa mang po las gsung chos
gsan zhing gus mchod mdzad pa/ rdzong chen rnams kyi rdzong dpon mi rgyud dang bcas pa shes su 'jug pa'i shel dam gnang ba sogs las/ gong ma chos rgyal chen po zhes mtshan
dngos ming du chags/nyang stod du dmag lan gcig gnyis ma gtogs sde gzar chen po mdzad ma dgos shing / dbus gtsang 'jam dar yug gcig tu song bas mnga' thang shin tu mtho/
blon chen mgos che ba yang / sne'u pa drung chen nam mkha' bzang po/ 'ol kha ba bkra shis rgyal mtshan/ rin spungs nam mkha' rgyal po/ nam mkha' rgyal mtshan/ brag dkar
rgya'o dang sku mched gsum/ 'phyongs rgyas pa dpal 'byor bzang po| brag dkar ba spag shi shes bkras dang / rin chen dpal ba ste khu dbon gnyis/ gong dkar ba i nag bzhi
'dzom/ yar rgyab dge bsnyen pa sku mched / bya bkra shis dpal bzang / rgya ma khri dpon zla ba/ sgom log chos rgyal/ rtsed thang dpon dge/ rtse shar pa rab brtan kun bzang
'phags/ rtse nub pa si tu bsod nams dpal/ bsam sde ba/

span rnam pa/ gling dkar ba dang bu tshal pa sku mched/ rgyal chen rtse pa dpal 'bor rgyal po ste 'di rgyal chen rtse'i rdzong dpon thog ma yin zer/gzhan yang khri dpon nam
mkha' bzang sogs mchog tu mang / de nas thugs gol sa snyag par dgongs te/ rgyal bzang gzhis ka brtsigs/gsol skal gyi bod 'brog 'os ris ngos bzung mdzad pa yin na'ang /rtser
sku khams lo gcig gnyis bsnyer te/ lnga bcu rtsa dgu pa chu byi lor sku gshegs/ rgyal tshab chos rje spo ta la gshegs pa dang lo gcig sras gnyis pa byang chub rdo rje
me sbrul lor 'khrungs/ dgung lo dgu pa shing glang la rtsed thang gdan sar phebs/ nyi shu pa la bsnyen par rdzogs/ lha sar phebs nas chos kyi 'khor lo bskor/ grwa pa'i dar
rgyas kyang 'di'idus kho na che/ lnga bcu rtsa spyan ras gzigs su byed gnyis pa sa sprel lor rtsed thang nang sor sku gshegs/ sras bzhi pa dpal ldan bzang po rje rin po
che'i zhal slobdgung lo nyer gsum bzhes pa la thel gyi spyan sngar byon/ nyer lnga pa me phag lor gshegs| de rjes bsod nams bzang po rje rin po che la bsnyen rdzogs mdzaddgung
lo nyer dgu pa la spyan snga'i go sar phebs pa so bdun pa me sprel lor gshegs/ sras lngatshigs pa bsod nams rgyal mtshan rje las gsung rab mang du gsanme stag lor
'khrungs/ spyan snga kun spangs pa thel gyi go sa mdzad lo yin/so gnyis pa me bya la spyan snga'i go sar byon/ me bya 'di rje rin po che'i dgung lo re gcig pa yin/ zhe dgu
pa shing stag lor sku gshegs|btsun mo tshal du 'dul 'dzin rin po che gshegs pa dang lo gcig mkhas

grub chos rjes dge ldan du dus 'khor Ti ka chen mdzad pa'i lo'ang yin/ sras drug pa sangs rgyas rgyal mtshan pas mkhar thog dgon gsar bzung nas/ rin spungs pa'i sring mo zhig
khab tu bzhes pa la sras grags pa 'byung gnas dang / slar sring mo zhig khab tu bzhes par sras kun dga' legs pa byung / de yang grags pa 'byung gnas pa shing rta lor dgon
gsar du 'khrungs/ chos rgyal chen po'i zhe gcig lo yin/ bco lnga pa la rtsed thang gdan sar bzhugs/ de yang chos rgyal chen po gshegs pa'i rjes la sde dpon rnams khri
thog tu khu dbon su bsko bar blo mi mthun pa byung mtshams/ rin spungs nor bzang pas/ thel du spyan snga rin po che'i dgongs pa zhus nas ci gsung byas na legs pa'i bka'
gros bton pa ltar/ dgongs pa zhus pa na spyan snga'i zhal nas khri thog tu bu chung ba las 'os med/ khyim pa rgas po zhig gis mi 'ong gsungs ba/sus kyang 'da' ma phod par
chu byi'i mjug de ga la/ gdan sa grags 'byung ba dgung lo bcu dgu lon pa zhig rtser phebs te/ chab srid des pas bskyangs/ de nas shing stag gsar pa'i zla ba dang po'i nyer
gnyis la/ thel du spyan snga rin po che sku gshegs pas yab che sa rin po che dpon blon bags yangs te khri thog e yong gi dgongs pas spun zed mang du mdzad pa la dpags/
yar klungklungs mthil du dus zing langs te/ che sa dpon blon mang rab yar rgyab tu thegs dgos pa byung zhing / dus ma bde ba yang je cher song / 'di la stag mo sde gzar
chen mo zhes pa dang /phag mo gru pa nang zhig pa'i lo zhes kyang zer/ shing yos kyi mjug tsam

la dus mi bde ba phal cher sangs te/ mkhar pa dge slong gis rdzong spyi'i las ka bzung / gong ma nyid me sbrul shar ba na skyid shod du phebs pa nang so du dben sha chen mos
gus mchod yang dag mdzad/ 'di res gzhis ka sne'ur mkhas grub chos rjes kyang bstan pa la dgongs nas mjal/ gsang phu ba'i chos rje chen slob kyis mjal bar phebs pa na/gong
ma'i zhabs phyir 'gos lo tsA ba gzhon nu dpal yod pa dang / chen po yon rgyal pa gnyis sgro gleng la bzhengs pa/ gsang phu ba rnam pa'i thugs bzhed/ bshad pa chen po bas
mdzad dgos gsungs na'ang / yid bzang rtse pas rtsed thang pa'i brtul zhugs kyis gzhung tog blangs nas 'jog mdzad ces grags/ dus ma bde ba'i dbang gis gtsang gi gzhis skor
la ni phebs ma grub/ skabs shig gong nas rgyal po gyin thas gser yig pa mang bo mngags te dbang gi 'ja' sa gnang / de nas bzung ste dbang grags pa 'byung gnas zer/ paN
chen nags kyi rin chen pa/rgya ma spyan snga gzhon 'od pa/ rgod phrug ras pa grags pa 'byung gnas/spyan snga nyer gnyis rin po che sogs bsten nas gsung chos mang du gsan
pas mkhyen pa rgya che bar byed/ rtsed thang du gdan sa ba zur pa med kyang rtse nyid nas gtsug lag khang dang lha chen dang / gser gyi bka' 'gyur bzhengs pa/ nag chang
gi khrims sdom pa/ sgrub mchod chen mo 'dzugs pa/ 'chad nyan pa rnams la thugs rtsis che ba sogs thugs khur gang dgos bzhes pa mdzad cing / thel du'ang ri pa rnams la mgyogs
khrid 'bogs pa sogs spyan snga'i dod po mdzad/ dgung lo sum cu lon pa'i

chu phag la yar rgyab nas yab chen bkur sti chen pos spyan drangs te rtsed thang nang sor bzhugs su gsol/ de dus sde dpon mgos che ba yang du dben sha grags pa dpal bzang /
rin spungs nor bzang dang dpal rin pa sku mched/ 'ol kha ba nor bzang dang rgya mtsho ba sku mched/'phyongs rgyas pa dkon mchog rin chen pa dang sangs rgyas skyabs pa sku
mched dang / yar rgyab pa rin chen bzang po/ bsam sde rgyal bu grags she/ bya rgyal ba bkra shis/ 'phan po dpal 'byor rgyal po/ skya 'o rin chen bzang po/ bu tshal lha
dbang pa sogs te tha ma 'di gling dkar gyi rdzong dpon thog ma yin zer/ grags 'byung ba dgung lo so gnyis bzhes pa shing mo glang gi tshes lnga zhig la gshegs pas tshes lnga
rin po cher grags/rje btsun shes rab seng ge dang gshegs lo gcig gong ma gshegs pa zhig la 'di kho na shul che bar byed| gcung kun dga' legs pa chu mo glang gi lo la
dgon gsar du 'khrungs/ chos rgyal chen po gshegs pa'i phyi lo yin/ bcu bzhi pa la rtsed thang gdan sar phebs/ tshes lnga rin po che gshegs pa'i phyi lo yin/ de nas lo gsum
song ba'i sa 'brug la rtser byon/ lo 'di la du dben sha chen no sku gshegs/ de nas lo dgu song ba'i me glang la che sa sangs rgyas rgyal mtshan pa gshegs/ che sa 'dis yar
rgyab tu lo dgu dang / rtsed thang nang sor lo bco lnga bzhugs zer/dge mo smyon par grags pas ka bzhi bzung / de rjes dge slong sbal mig pas bzung zhing / dge slong gi
gcung po lnga dar zhes pas ka bzhi shar bzung ste/ i nag dbang 'dzin byas/ rin spungs pa'i sring mo zhig

bzhes pa la sras rdo rje rin chen dbang gi rgyal po zhes pa 'khrungs/ rgya nag cing ho rgyal pos gser yig pa mngags te dbang gi 'ja' sa gnang ba nas bzung ste/ dbang kun dga'
legs pa zhes zer/ gzhis skor la phebs pa na/ sde dpon thams cad kyis gus mchod chen po byas shing / khyad par gtsang la byon pa'i tshe/ rin spungs nas 'phral gyi zhabs
tog dus bab la sha mar thud gsum gyi ston chen rdzong chen gnyis su 'bur dod kyi nor sna'i 'bul ba bsam gyis mi khyab pa bsgrubs la/ demthun span rnam lhun grub rtse dang
/ gling dkar rdzong du'ang 'bul zhabs phun sum tshogs pa dang / la stod lho byang dang rtse shar nub kyis kyang 'bul chen byas zhes grags/ 'on kyang rin spungs nor bzang
pa dpon blon rnam pa'i mdzad spyod khog la ma mgu ba yin 'dug skabs shig nas gong ma nyid ka bzhi pa sku mched kyi gzhan dbang du song ste yab yum thugs ma mthun nas sde
'khrug lung bstan mang po byung ste/ yar gong bya sa bsam sde ba rnams bdag mo ba'i phyogs dang / sne'u pa dang 'ol kha ba sogs dpon sa dpon blon gyi phyogs su gyur/ me
phag la gdung rgyud rdo rje rin chen rtsed thang gdan sar bskos/ yab kyi dgung lo so lnga pa yin/ de nas yum sras phyogs gcig pa la brten rtsed thang gi sde gzar de yang
langs shing / rtsed thang nye gnas chen mo bkras bzang gis sne gdong thod pa ri dang / tsan thang bkra shis sgang bkums pa sogs blos mi 'khyud pa'i dgra 'thab byas zer/
de dus 'phyongs rgyas pa gang gi'ang phyogs su ma chas pa yin 'dug me khyi la rin spungs nor bzang

gshegs pa sogs gang sa nas rin spungs pa'i dpung gis 'phral du ma phan/ bar skabs 'dir gong ma nyid skyid shod du lan gcig gnyis phebs pa/ nang so drung chen dpon blon gyis
gus mchod chen po mdzad/de nas dpon sa gdan sa ba dgung lo bcu dgu pa'i steng du gshegs shing / yum chos dpal bzang mo ba yang gshegs nas mkhar thog dgon gsar gnyis nang
so mtsho skyes pas bzung / rtsed thang gi sde gzar rgyun zhi na'ang / rtse nas rtsed thang tshogs pa la zhwa dmar gyon dgos pa'i khrims bsgrags pa grwa pa rnams ma 'dod
nas phal cher gyis lhan pa dmar po re tsam brgyab pa gyon pa dang / mgo yu byed pa sogs mi mdzes pa chen po byung zhes grags/ de dus sde dpon mgos che ba yang sne'u pa dpal
'byor rgyal po/ rin spungs pa kun tu bzang po/ rin chen dpal bzang /mtsho skyes rdo rje/ shAkya rgyal mtshan te sku mched bzhi/ 'ol kha mkhan chen pa/ 'phyongs rgyas pa
rdo rje tshe brtan/ brag dkar ba dngos grub/rin chen lhun po/ dkon mchog don grub ste sku mched gsum/ bya bkra shis dar rgyas/ gong dkar gral lnga rgyal po/ yar rgyab rin
chen rgyal po/ bsam sde grags pa mtha' yas/ skyid shongs phag smyon pa sogs yod/ tshes lnga rin po che nas mkhar pa'i sring mo zhig dang lhan gcig tu 'dus pa las/ gdung
rgyud ngag gi dbang po sa lug lor rgyal rtser 'khrungs/ tshes lnga pa'i nyer drug pa dang / kun dga' legs pa ba'i dgung lo bdun pa yin/ dgung lo bcu drug pa shing khyi
la che sa dgon gsar ba dang gong ma kun legs bka' bsgos nas thel gyi spyan sngar

bton/ spyan snga nyer gnyis par gshegs nas shing khyi 'di yan gyi lo nyi shur gdan sa stongs pa yin zer/ 'gosmgos lo tsA ba sogs las gsung chos mang po gsan te/ mkhyen pa rgya
ri che zhing bsnyen par rdzogs pa dge slong gi rten du bzhugs/ mkhar pa dge slong gis gnyer pa dbang 'dzin byas te/ dkar phyogs kyi dge las kyang rgya che/ nyi shu lon
pa sa stag la gong mas thel gyi spyan snga hab len byas pa sogs las/ bcu drug tsam du brag kha/ rgyal bzang gnyis rang du bzhugs/ slar chu sbrul la mtshan jus rgyal te/
yang dgon pho brang du phebs pa 'phrin las rgyas pa byung / de nas lo bdun song ba'i lcags byi la rin spungs don yod rdo rje dang / g.yung pa tshe dbang dpon blon gyis dmag
gtos che ba drangs pa/ yar gong gnyis kyi dpung dang lhan sar yar klungs mthil du slebs te/ ka bzhi shar nub gnyis gnyer thog nas bton/ skyid shod du btegs pa brag dkar
ba'i sde srid tshang du tshud pa dang / chu shul lhun po rtse sogs rdzong gzhis 'ga' len pa nas/ gzhis ka sne'u pa dang sku mched bde bdun mdzad/ de nas rin spungs pa
khu dbon du dben sha ngag dbang bsod nams rgyal po/ 'phyongs rgyas pa rin chen rgyal mchogbrag dkar ba srid chos rgyal po/ 'ol kha ba nor 'dzin chos rgyal/ span rnam pa kun
dga' bkra shis/ bsam sde ba lha rnam rgyal 'od/ yar rgyab pa rin chen rgyal po sku mched/ gong dkar ba lha dbang kun dga'/bya bkra shis dar rgyas| bu tshal pa khams gsum
rnam rgyal/ hor khang pa tshe dbang grags pa/ rgyal chen rtse pa/ skyid shongs pa sku mched

sogs te dpon rigs mang po lcags mo glang gi sne gdong lo gsar steng du 'tshogs/ dpon sa khu dbon gnyis mthun sgrig pa yin zer ba'i gtam bsgrags te/ spyan snga ngag gi dbang
po lho khar spyan drangs/ gong ma dgon gsar du gdan drangs nas/ spyan snga ba nyid rtse'i khri thog tu bton te/ rdzong kha ba'i sring mo zhig bdag mor phul/ de'i tshe spyan
snga ba'i zhe gsum pa yin/ lo 'di la 'on mda' gsal khang rtser 'gos lo tsA ba dgu bcu pagshegs/ ta si gshegs nas lo brgya dang dgu/ grags pa rgyal mtshan pa gshegs nas
bzhi bcu rtsa dgu/ grags pa 'byung gnas pa gshegs nas sum cu rtsa drug rnams song zhing / lcags glang de nas deng sang gi sa khyi 'di yan la lnga bcu rtsa brgyad thal/
de nas nang so mtsho skyes pas blon chen dang / 'thon pa gdung myang rin chen dar rgyas kyis ka bzhi bzung / lo gsum pa chu yos la gong ma kun legs pa lnga bcu rtsa gcig
bzhes pa la gshegs/ rtse nas dgongs rdzogs kyi 'dab chen po mdzad/ de nas lo gsum pa shing sbrul la rin spungs pas rgyang rtse ba'i khar dmag khyer ba g.yung pa btson du
shor ba'i jus nyes de byung / lo 'di la rgyang ro spe rgya'i jus nyes lo zer/ de mthun dbus su sde gzar byung yang gong ma nyid spyi dpon du bzhugs/ 'di pa spyir yang sde
'khrug la mi dgyes shing / dpal chos kyi grags pa ti shri bstennas theg pa chen po'i chos mang po gsan pa dang / rtsed thang gi mtshan nyid pa rnams la thugs rtsis chen
po mdzad pa dang / rtse rtsed thang gi sgrub mchod chen mo'i bdag rkyen bzang po mdzad pa dang / nyang po gru la

lcags kyi zam mo che 'dzugs pa sogs rnam dkar gyi mdzad pa bzang /dgung lo lnga bcu pa sa sprel la 'jang pho brang du gdung rgyud ngag dbang bkra shis grags pa 'khrungs/ lo
'di la rtse shar nub nang zhig nas rin spungs pa mtshan jus rgyal/ de'i phyi lo sa byi la yum rdzong kha ma gshegs/du dben sha phyi ma se ra rtsergshegs pa dang lo gcig
phyi lo lcags khyi la drung chen dpal 'byor rgyal po dang / de'i phyi lo lcags phag gi zla ba drug pa'i tshes gnyis la gong nyid gshegs pas tshes gnyis rin po che zhes grags/
dgung lo lnga bcu rtsa gsum pa yin/ de'i tshe thel gyi mkhan slob chos gsum/ rtsed thang gi chen las/ che bgres chos khrims pa/brag kha nas dge slong bsam grags pa/
skyid shongs phag smyon pa/ 'chos pa bsod bkras pa/ rdzong dpon nyi ma ba/ gser pa sangs rgyas rdo rje ba sogs yar 'on thil skor gyi gros dbang rnams pas sprul sku rin po
che'i dgongs pa zhus nas/ phyi ltar gdung rgyud rin po che sku nar ma son bar du khong rang rnam pas zhabs thag sring ba'i lugs byas/ nang don du rin spungs pa'i zhal ngo
gcig gdan 'dren pa la thag gcod gtsang du de ga'i rgyun 'bul mi btang ba las/ bde chen rtse nas mtsho skyes pa 'byon pa bka' gros su shar te/ sku 'dab thang ston chen mo
gtong ba'i skabs su phebs grub nas/ dpon tshab thel gtong byas/ de la brten nas chu byi'i dbyar sos/ yar klungs skor tshor sde gzar phran tshegs langs/ chu byi'i ston dus
sde pa sgar pa dang / nang so kun bkras pas gtsos pa'i gtsang pa'i dpung yar 'brog brgyud de gzhung du lhags pa yar gong snel gsum

gyi sde pa'i lag nas rdzong gzhis ka yar blangs te/ chings 'jags byas/phyi lo chu glang la chos rje sprul sku thel gyi spyan sngar bskos/ lo 'di la gtsang stod du rin chen
dpal bzang pa gshegs/ gong nas dpon sa spyan sngar bzhugs pa'i rtsis kyis dbang gi 'ja' sa skyel mi byung ba/ gnang sbyin rnams phyag mdzod du bzhag nas gser yig pa rnams
phyir log pa'ang lo 'di ga yin/ de nas lo gnyis song ba'i shing yos la skyid shod du snang rtse ba khu dbon rkyen lam du btang ba'i nang zhig de byung / de la snyad btags
nas sa rta la rin spungs pas dbus gtsang gnyis char gyi dpung gtos che ba skyid shod du drangs te/ nang so sku mched skyor mo klung du phebs dgos pa'i bya ba khams chen
de byung / sa mo lug gi lo gsar la rin spungs pas gtsos pa'i sde dpon mang po sne gdong rtser 'tshogs te/brag kha nas gdung rgyud rin po che ngag dbang bkra shis grags pa
dgung lo bcu gnyis bzhes pa gcig rtser khri thog tu spyan drangs/ de'i tshe rin spungs pas thel rtsed thang gnyis su bshad gsar gral 'byed/ che mgyogs ston chen/ rgya hams
dus kyi nor sna ya mtshan can/ ja gos dar gser dngul sogs mi mangs kyi blor shong dka' ba'i 'bul chen mdzad/ de nas lo lnga song ba'i shing byi la rin spungs pa'i sring
mo zhig bdag mor phul/ de nas lo bzhi song ba'i sa 'brug la gdung rgyud 'gro ba'i mgon po 'khrungs shing / de rjes spyan snga'i drung yang 'khrungs/ de'i phyi lo sa mo
sbrul la sde srid dang bsam sde dpon blon gyi nang zhig sde gzar de byung ba la gtsang nas gser yig pa drag po mngags te sde srid kyi dpung phyir slog

'dis dpon sa dang rin spungs pa dpon blon gyi 'khon gzhi'i 'go tshugs zer/ de'i phyi lo lcags rta la yar klungs su nang so mtsho skyes pa gshegs/gdung 'dab grub 'phral/ ngag
dbang rnam rgyal bas gtsos pa'i dpung g.ye bla 'bring ba'i steng du khyer ba/ rtse nas zlog ci thub mdzad na'ang sgar pa ma gsan/ dpon blon 'khon gzhi'ang cung cher song
/ spyan snga rin po ches 'di thugs kyi ma bzod par/ nang so don yod pa la phag mo gru pa'i sde srid 'di spyir rgyal khams pa/ dgon sde dpon rnam pa/ yang dgos khyed rin
spungs par gces pas rdzong gzhis mgos che ba zhig phul nas/ dgongs khrel sel lugs byas na legs zhes zhal ta mdzad pa/ gsan pa ltar du bcos nas spyan snga dang gong ma yon
mchod sbrags mdar gdan drangs/ 'phral gyi zhabs tog phun sum tshogs pa bsgrubs nas gus gus ltar mdzad pa la 'bul ba'i thad du byar lung pa phul bas/ mchod yon gnyis ka
ma dgyes nas/ spyan snga rin po che thugs rings pa bzhin du yangs pa can la phebs/'di nas mchod yon mjal 'phrad medgong mas 'bul ba'i nor sna phal cher bsam yas kyi gnas
kha rnams su skyel zhing / go khrab rnams chos skyong gzhi bdag gi spyan gzigs la phul nas 'dod zhen med pa ltar mdzad/ 'di la sde pa sgar pa'ang ma dgyes pa yin 'dug 'di
ga'i phyi lo chu sprel la sde pa rang lo lnga bcu'i steng du gshegs pa ma gsang bar 'dab chen po btang zhing / gsung chems ltar/ sna dkar rtse nas zil gnon pa bos nas zhal
ngor bton/ chu sprel de ga'i mjug la pho brang nas chin shri dang go shri dpon g.yog mang po

mngags te/ rtser dbang gi 'ja' sa gnang / de nas chu bya la 'bri gung chos rje chos rgyal ba sku gshegs nas/ dbon rin po che yar klungs su byon te/ rtser rgyab gnyer zhus pa
rtse nas mi sna gnang zhing khrims bdag ngo bo gtsang du kha bsgyur ba la/ phyogs su lhung ba'i gzu mdzad pas/ dpon sa dang rin spungs pa'i zhal ngo phyi ma rnams kyi'ang
'khon gzhir song / de nas shing phag la bsam sde bas sde gzar gyi sna blangs par brten/ sde srid kyi dpung yar stod du khyer ba yo khyams su gtong rtsis byung yang / 'phyongs
rgyas nas 'jags kha mdzad pas 'tsho thub byung / de la gtsang nas 'phyongs rgyas pas nged rin spungs pa'i khrims bdag phrogs pa yin zhes snyad btags te/ dpung zhe
grabs byed pa dang / rtser na ma spongs chen po'i zhu bskor drag po byas/ de la sde srid dpon blon gyis/ phugs zhe grabs yod kyang 'phral du bden pa sgrub sgrub kyi zhal
ta 'jam po mdzad/ gtso bor spyan snga rin po ches sde gzar mi legs pa'i bka' nan dang / gtsang rang nas dpon skya drag pa mang pos snyan sgron phul 'dug na'ang rin spungs
pa dpon blon gyis ma gsan par/ chos rgyal pho brang gis gtsos pa'i yar klungs kyi rdzong rnams la srung cha bcug pa'i rkyen/ me pho byi ba dbus gtsang gi sde gzar chen
po de langs pa/ sde srid mtshan jus rgyal te/ kha rag dang bod yul chol kha sa mtshams byas/ dus der spyan snga rin po che dpon slob bzad mdar phebs nas chu shul lhun po
rtse chings brten du mdzad de/ dbus gtsang lo gsum chings sdom grub/ gtsang pa'i srid phyogs 'bri gung khang thog

rgya ma mkhar rtse ba rnams dang dgos su 'khrug pa re tsam byung yang chings 'jags thon/ gtsang nas rgyal mkhar rtse pas sa tsha rnying khung rnams lon zhing sde srid kyi srid
phyogs su gyur/ de nas rin spungs pa srid gtogs kyis skyid shongs pa sogs ngo log pa 'ga' dang 'grig rtsal te lo phyi ma me glang gi dbyar dus su gzhis gnyis ka'i dpung
rgyang mkhar rtser btegs pa/ nus chen po yongs shom byung mtshams/ sde srid kyi 'phyongs rgyas pas gtsos pa'i dpung mang rab nyang stod du gnang bas 'tsho zin/ span rnam
pas sde srid phyogs su langs pa sogs las dbus kyi ngo log pa rnams kyis kyang nus ma thon par lo gcig pa'i chings bsdams/sa stag la chings grol ba'i dbyar dus 'phyongs
rgyas rin chen rgyal mchog papas/ dbus dmag phal che ba khrid nas nyang stod brgyud de tshong 'dus bar du bgrod/ dga' ldan bsod nams rnam rgyal bapas skyi 'phan gyi dpung
thams cad 'khrid de gzhu snye brgyud de zhi shangs kyi bar du bgrod / 'di res nas rgyang rtse ba dang span rnam pa gnyis sa cha rnams tshags su tshud nas gtan gling la
byon/ 'phyongs g.yung gnyis rang gis bar mdzad nas dbus gtsang gtan 'dun dang / zil gnon pa rdzong dpon gyi las ka zhu bar 'byon pa sogs kyi bca' sgrig pa ltar du grub na'ang
/ chu rta la rin spungs pa srid gtogs kyis sde gzar bslangs shing / de'i phyi lo chu lug la'ang sde gzar langs pa yo 'khyoms chen po med par lo mang rab kyis bar chings
sdom grub/ shing sprel la yangs pa can du spyan snga rin po che dgung lo don gnyis kyi steng du zhi bar gshegs

shing / gdung rgyud rin po che sku gzhon pa thel gyi mtshams bcad go sar bton/ dpon sa 'gro ba'i mgon pos gzhis ka gong dkar bzung nas dga' ldan pa'i sring mo zhig khab tu
bzhes pa la gdung rgyud mched gnyis 'khrungs/ dpon sa 'gro mgon sku mched gnyis las gzhan yum mi gcig pa'i gdung rgyud sku mched gsum yang 'khrungs/ de nas sde gzar khol
bu shing sprel la phag mo ba dang stag lung ba 'thabs shing / phyi lo shing bya la stag lung pa dang thog kha ba 'gril ba dang / phag mo bar 'thabs/ phyi lo me khyi la phag
mo ba dang zhwa ser ba 'gril ba dang 'bri stag 'thabs pa ma gtogs dbus gtsang zhi 'jags su gnas te/ rjes lcags stag la thog mkhar gnyis dang dpon sa sde srid 'gal med
kyi zhu chog sgrig pa'i rkyen lo de la stod du zhwa ser dmar gyi 'khrug pa langs/ de'i shugs brgyab pa 'dras thog mkhar gnyis dang sde srid 'gyangs su song ste 'bri 'ol gnyis
dgos su sde gzar yod pa gcig dang 'ol kha ba'i rgyab tu sde srid kyi dpung phran tshegs bzhengs pa sogs mdzad/ sa pho khyi 'di'i dbus gtsang chings grol mtshams la sde
srid kyi chings 'thud ci yong gi dgongs pa mdzad na'ang / rin spungs pa srid gtogs kyis ma gsan pas/ sde gzar shin tu che ba langs / sa thob shor khams che ba ni gnyis
thad nas ma byung / gong ma 'di pas snga phyir las ka gnang ba yang 'phyongs rgyas pa sku mched/ bsam sde rgya lu/ rin spungs ngag dbang rnam rgyal dang zil gnon rdo rje
gnyis/ brag dkar 'jam dpal ba khu dbon gnyis/ 'ol kha ba don yod rnam rgyal rdo rje/ span rnam padma ba/

yar rgyab pa rin chen bkra shis sku mched / bya nor bu bkra shis/ gong dkar ba'i sras po sku mched/ dga' ldan pa bsod nams rgyal po/ rgyal chen rtse pa khu dbon sogs la rdzong
dpon dang / gzhan las ka ci rigs gnang / 'phral gyi mdzad pa tshur skal ma gtogs dgos med kyi sde gzar mi mdzad/ chos lugs la phyogs ris mi mdzad/ dge 'dun gyi sde gang
gi'ang 'du sgo mi 'phrog gser gyi bka' 'gyur dang mchod rten gos sku chen mo bzhengs pa sogs lugs gnyis ka'i mdzad pa bzang / de yang rje gnya' khri btsan po nas 'od bsrung
sa kyi bar du byon pa'i rgyal po bzhi bcu rtsa gnyis kyi ring / bod kyi rgyal khams spyi la dbang bsgyur yang /rje dpal 'khor btsan nas lugs rnam par zhig ste/ hor
gyi bstan pa ma byung gi bar bod thams cad lta zhog dbus gtsang spyi la dbang ba'i rgyal po yang med/ hor dus su bod chol kha gsum chos rgyal 'phags pa la dbang yon du phul
ba nas/ sa skya pas 'jig rten gyi bdag po mdzad kyang / gong du brjod pa ltar gdung rgyud nang gyes pa'i dbang gis yun lo bdun cu rtsa lnga las ma byung / phag mo gru
pa'i sde srid ni ta'i si tu nasdeng sang gi bar la khri gnan pa'i gong ma dgu song zhing / khong gis sa glang la 'jig rten gyi bdag po mdzad pa nas/ da lo'i sa khyi 'di yan
la lo brgya dang dgu bcu song ba'i bar 'jig rten gyi bdag po mdzad pa ma chad pa ste/ sne gdong rtse'i pho brang la ya mtshan pa'i sa dpyad bzang po yod pa yin zhes grags/
sde dpon rnams las 'ol kha bkra shis rgyal mtshan gdung rus myang gyis spyir gser dngul gyis gsung rab mang po

bzhengs pa dang / rje rin po che'i sbyin bdag gi mthil len pa dang /chos rje bzang skyong bas nyi ma gling 'debs pa'i thugs khur gang dgos bzhes shing / phyis rgyal tshab chos
rje gzhis kar phebs dus rab tu byung bas 'ol kha dge sbyong chen por grags/ nor bzang pa dang rgya mtsho ba gnyis kyang bstan pa spyi dgos la gus shing / rgya mtsho ba
ni sde srid kyi dmag dpon dgra thog tu lci ba'ang yin zhes zer/ mkhan chen pa khu dbon gyi ring mchod khang chen mo/ byams pa'i gser sku gsung rab dang bcas pa bzhengs
shing / deng sang don yod rnam rgyal rdo rje bas spyir bla ma dge 'dun la mchod cing khyad par chos 'khor rgyal gyi gtsug lag khang gi zhabs tog bzang po mdzad / brag dkar
rin chen dpal bzang gdung rus myang pas ni gsang sngags mkhar gyi chos sde 'debs pa'i sbyin bdag mdzad| sri chod rgyal po bas ni gsang sngags mkhar du byams pa'i gser sku
chen mo bzhengs/ 'phyongs rgyas dpal 'byor bzang po gdung rus horba ni bsam grub rtse'i rdzong dpon gyi steng nas rje rin po che dang yon mchod du sbrel/ sangs rgyas skyabs
pa bas ni bkra shis lhun po 'debs pa'i sa khra 'bul ba mdzad / rdo rje tshe brtan pas yab dkon rin pa'i gsung bzhin ri bo bde chen gyi chos sde btab/ der ma zad gser
zangs las grub pa'i de bzhin gshegs pa'i sku 'dra/ rje rin po che'i gser sku mi tshad ma gnyis/ dpal gsang ba 'dus pa'i gzhal yas khang / bka' 'gyur bstan 'gyur zung sbrel
bzhengs shing / spyir yang dge 'dun gyi zhabs tog sogs mdzad pa rngams che/ rin chen rgyal

mchog pa ni 'phyongs rgyas pa'i zhal ngo phyis byon pa la kha skad che/ sde srid kha lo bsgyur zhing gser gyi bka' 'gyur bzhengs pa sogs kyang grub|deng sang gi sde pa sku
mched rnam pa yang sngar 'khyud bzhin yod/ bsam sde grags she yum brtan rgyudba'i ring chos rje blo brtan pa dang yon mchod du sbrel nas dge ldan pa'i sbyin bdag mdzad/ grags
pa mtha' yas pa nas dge ldan pa dang 'brel chad kyang gser gyi bka' 'gyur bzhengs pa sogs dge las bzang / gong dkar bzhi 'dzom pas ni gong ma grags pa rgyal mtshan pa'i
gsung bzhin/ gser gyi bka' 'gyur sogs gsung rab mang po bzhengs pa dang / rje rin po che'i gsung rab mang po'i par brko ba sogs mdzad/ sras gral lnga bas ni gong dkar
chos sde btab ste/ lam 'bras rgyud pa'i bla ma rnams kyi sku 'dra sogs sku gsung thugs kyi rten mang po dang / sa skya pa khu dbon gyi gsung rab mang po'i par brko ba sogs
mdzad/ phyis bla ma kha yar bsten nas ma rgyud la mkhas par mdzad cing rab tu byung bas chos rje rdo rje gdan pa zhes zer/ yar rgyab rin bzang pa yab yum dang rin chen
rgyal po ba sku mched kyi ring / byams pa gling du chos kyi 'khor lo'i mchod rten bkra shis sgo mangs ya mtshan can byams chen gyi gser sku rgyab mtho lnga bcu rtsa bdun
yod pa dang bcas pa/ byams pa'i gos sku chen mo/ gser gyi bka' 'gyur/ bla ma lo tsA ba'i dngul gdung padma rwa ga sogs rin po che sna tshogs pa'i phra bkod pa bzhengs shing
spyir yang dge 'dun gyi zhabs tog rngams che ba yin 'dug bya sa'i sde srid ni bya chos rgyal dpal bzang

zhes pas yang rtse'i gtsug lag khang btab pa nas sde'i bdag por song zhing / snga gong rgya hor las las ka blangs pa mi 'dug cing / mnga' bdag chos seng 'od 'bri gung nas byar
dwags kyi dpon du bskos 'dug kyang / bya bkra shis dpal bzang pa nas bzung ste/ sne gdong nas khri dpon gyi las ka byin par 'dug bkra shis dar rgyas pas thub chen gyi
gser sku gtsug lag khang dang bcas pa gser gyi bka' 'gyur/ mchod rten chen mo bzhengs ba sogs kyi dge las bzang ngo mdzad/ 'on kyang chos lugs la phyogs ris chen po byas
pas snyan grags phyogs re bar song ba yin 'dug rin spungs nam mkha' rgyal po gdung rus sgyerbas ni gtsang rong du chos sde dang byams chen gyi gser sku chen mo sogs bzhengs/nam
mkha' rgyal mtshan pas shog skya'i steng du bstan 'gyur bzhengs/rtse da thang na bzhugsbrag dkar rgya 'os thel du rab tu byung ste dge ldan spyil 'dzin zul phu mkhan
po'ang byasdang sdig sbyong la tshogs chu mang du len pa mdzad/ nor bzang pas ni byams chen gyi gtsug lag khang rten dang bcas pa'i 'phro mus mdzad dgos rnams bsgrubs/
chos lugs sa dkar la mos kyang dge ldan pa la'ang dag snang mdzad/ de yang khong gis chos rje ngos pa la khrid zhu bar brtsam pa'i tshe bla ma'i zhal nas/ nged kyi 'dod
sa gsum sgrub na khrid ster gsungs/ de la khong gis sgrub par nus na de bzhin byed zhus/ khrid thon pa na/ bla mas mnga' zhabs kyi dge ldan pa rnams sa skya par sgyur ba
dang / dka' bcu ba dge 'dun grub dgon pa 'debs pa'i mkhar las 'di 'gog pa dang / ngor dgon gsar la

mor ban mang po babul ba rnams dgos zhes gsungs/ de la nor bzang pas / spyir chos lugs bsgyur ba dbang yod sus kyang bya mi 'os shing /khyad par nged kyis chos rje rgyal tshab
pa la chos 'brel zhus pas khong dge ldan pa la dam tshig srung dgos pa'ang yod/ dka' bcu ba dgon pa 'debs pa grogs dan byed pa ma byung yang bkag na nged sde pa la gtamngan
phog 'ong bas dgag mi spobs/ dgon gsar la mor ban gtos chen po 'bul ba/ gong ma na rim gzhis skor la phebs pa'i zhabs tog las kaskyel mi'i rgya ban rnams kyi rna len/
sde gzar gyi rkyen 'khur sogs dgos pas babul  babul mi bde zhes zhus pa yin skad / kun tu bzang po ba sku mched phag gru dpon po ba yinkyi ring yang snga ma la 'gran
pa bzhin du byung / don yod rdo rje ba ni rin spungs pa'i zhal ngo byon pa gcig la las stobs che bas/ dbus gtsang phal che ba la lung rgyugs/ deng sang ngag dbang rnam rgyal
ba'i ring / gong ma sde srid dang ma mthun pas sde gzar mang du mdzad dgos pa byung / 'on kyang gtsang phyogs kyi mnga' thang mtho ba yod/ sne'u pa dpon nam mkha' bzang
po gdung rus sgyerbas ni rje yab sras bla mar khur nas 'bras spungs kyi chos sde chen po gtsug lag khang / sku gsung thugs kyi rten mang po dang bcas pa bzhengspa dang
/ lha sa smon lam chen mo'i zhabs tog gi mthil len pa sogs na rnam dkar gyi dge las bsam gyis mi khyab/ du dben sha grags pa bzang po tshal pa dbon poba'i ring yang bstan
pa'i zhabs tog rgya che ladgra thog tu'ang lci ba zhig ste/ rin spungs pa la mdzo ri'i jus nyes

chen por grags pa de btang zhing / der ma zad snel rgan dang thug 'ong zer nas mtho dman kun gyi 'dzem pa yin 'dug dpal 'byor rgyal po ba ni bstan pa dang bstan 'dzin gyi zhabs
tog rngams che zhing /mnga' 'bangs la byams pas chos kyi rgyal por byed/ mnga' thang yang'bri gung rdo them man/ kha rag rdo bug pa can yan/ yar klungs khra 'brug tshun
zhes lam yig mdzad zer/ dpon sa chos kyi dpal 'dzoms brag dkar ba'i sras momas kyang gser gyi bka' 'gyur bzhengs pa/rje yab sras kyi gsung rab mang po'i par brko ba/
dge 'dun gyi zhabs tog sogs dge las mang po grub/ sras sku mched gsum las bgres pa ngag dbang bsod nams rgyal po snga gong nas gshegs shing / ngag dbang bsod nams lhun po
ba dang / ngag dbang bsod nams rgyal ba gnyis kyi ring chos ldan gyi mdzad pa bzang po sngar mus su yod na 'ang / bstan pa spyi dgos kyi chags 'gros la rten sde srid yo
'khyoms de byung / 'on kyang phyag rdzas rngams che ba chos phyogs su btang nas 'bras spungs su rje btsun byams pa'i gser sku chen mo dang / gos sku chen mo/ dngul las grub
pa'i blos slong bzhengs pa sogs dge las ya mtshan can grub/ sku skye rgyal ba'i sras med kyang bdag mo gsum la sras mo re re 'khrungs/ bgres pa'i sras mo ngag dbang rgyal
mo dga' ldan khang gsar du byon pa la lcam sring gnyis 'khrungs pa'i sras mo gong dkar bdag mor byon/ sras bsod nams rgyal pos gong ma sde srid kyi dmag dpon phyi blon
dang chos sde rnams kyi zhabs tog mdzad/ yum gyis lho ngos kyi gtsos pa'i dgon gzhis kha

yar zhal bdag mdzad pa'i steng nas ra mo cher smon lam zhag bdun nam yang mi chad pa'i rgyun chags 'dzugs pa dang / grwa tshang kha yar la chos gzhi lo lo bzhin 'gyogs pa mdzad/
sras mo gzhon pa sna dkar rtser byon/ sras mo 'bring po sangs rgyas dpal 'dzoms mas sne'u bzung ba'i steng nas/ dpon sa sde srid kyi bdag mo mdzad de/ rin po che las
grub pa'i bka' 'gyur sogs sku gsung thugs kyi rten bzhengs pa dang dge 'dun gyi zhabs tog bzang po grub/ ji skad du/ dge las mdzad pa rnams las skyid shod du nang so gong
ma rnam pa'i shul cher ma byung zer ro// smras pa/rgya gar rgya nag byang phyogs sham bha la/ /hor bod rgyal po'i rabs dang bod yul du/ /rgya hor bstan pa byung tshul
gsung sa pa la/ /'phros pa'i dbus gtsang khri skor bcu gsum dang / /khyad par phag mo gru pa'i sde srid kyi/ /chags rabs shin tu rgyas pa'i deb ther zhig /cis kyang dgos
zhes thag ring yul ljongs nas/ /blo gros ldan pa zung gis bskul ba las/ /mang du thos kyang sgrub la g.yel ba yi/ /shA kya'i dge slong smra mkhas shig gis sbyar/ /tshe 'di'i
bsnyen bkur rnam g.yeng rgyang sring ste/ /

bsas gtan gcig la rol rnams bzod par mdzod/ / mtshaltshal pa si tu dge ba'i blo gros de/ /'jig rten gzhan na de 'dra su zhig gdung / /rgyal rabs deb ther sgrig la mkhas pa
yi/ /byed po gnyis pa yod do shes par gyis/ /rigs gzugs nor gyis brgyan pa mang na yang / /'di lta'i legs bshad byed po dkon pa las/ /lo rgyus gtam la chags pa ma sems par/
/nor bus nam mkha' bkang nas mchod kyang rung / /rgyal rabs 'phrul gyi lde mig byin pa yi/ /rnam par dkar ba'i dge las deng dus kyi/ /sa bdag ma lus chos bzhin byed pa
dang / /yangs pa'i rgyal khams rtag tu bde gyur cig /grogs ngan g.yo sgyus bslus pa'i gzhan dbang gi /rtag tu bde 'khrugs kho nas sa skyong ba/ /de 'dra mthong ba lta zhog
thos kyang ni/ /rna ba'i bu gar 'on pa thob gyur cig /dpa' zhing brtul phod mdzangs pa'i rnam dpyod kyis/ /mnga' 'bangs byams pa'i ra bar 'dzud pa rnams/ /chos dang srid
kyi legs tshogs yar zla bzhin/ /rgyas nas 'gro kun bde ba'i bkra shis shog/ //

